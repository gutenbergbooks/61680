<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of A magyar előidőkből; Egy
​asszonyi hajszál by Mór Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

li.li2 {
 text-indent: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_315">315</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=5uJkAAAAMAAJ">http://books.google.com/books?id=5uJkAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">XXXVI. KÖTET</span></p>
<p class="center"><span class="caption">A MAGYAR ELŐIDŐKBŐL * EGY
ASSZONYI HAJSZÁL</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p class="center"><span class="caption-150">A MAGYAR
ELŐIDŐKBŐL</span></p>
<p class="center"><span class="caption-large">*</span></p>
<p class="center"><span class="caption-large">EGY ASSZONYI
HAJSZÁL</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1895</span></p>
<hr class="chap" />
<p><span class="pagenum"><a name="Page_1" id=
"Page_1">-1-</a></span></p>
<h1>A MAGYAR ELŐIDŐKBŐL</h1>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h2>EGY BUKOTT ANGYAL.</h2>
<p>Volt idő, midőn a magyar négy annyi volt, mint mennyi most. Még
ellenségei is magyarból teltek ki; a kún, a jász, a bessenyő, mind
az ő nyelvét beszélték, egy haza bölcsője ringatta őket, egy név
volt őskirályuk neve. Egy örökségen osztoztak egymással.</p>
<p>A kún nemzet most egy pár kerületen megfér, a bessenyő alig tesz
néhány szétszórt falut és maga a magyar oly egyedül van a
világon.</p>
<p>Eltemették egymást. Azt vélték, ellenséget fogyasztanak, és
önmaguk fogytak…</p>
<p>Támadjatok elő ti vérrel és dicsőséggel pazarló idők
képzeleteinkben! tünjenek el előlünk e kalászos mezők, ez ismert
városok! Lássuk az egymásba omló hadsorokat, mint dúlnak előre
hátra harczi paripáikon, halljuk a csatakürtök rivallását, a
buzogány döngését az öblös paizsokon, az összevert kardok
csattogását s a viadalittas harczolók csatakiáltásait.</p>
<p>A harcz reggeltől estig folyik, a folyam pirosan megy alá a
csatatér mellett; azt sem tudni, a lemenő nap festette-e pirosra,
vagy a vér?</p>
<p>A küzdők már felére fogytak alá; – annyi jó férfi fekszik már
némán a mezőn; ajkainkról önkénytelen tör ki a kiáltás:</p>
<p>– Ne bántsd egymást, testvér! vesd el a kardot kezedből, magyar
vér az, a mit kiontasz, szüntesd meg a harczot!</p>
<p>Szavunk nem hallik odáig… Nyolcz század fekszik köztünk és
közöttük.</p>
<p class="center">* * *</p>
<p><span class="pagenum"><a name="Page_4" id=
"Page_4">-4-</a></span></p>
<p>A mogyoródi csata megvívatott. Magyar győzött, magyar
vesztett.</p>
<p>A herczegek diadalt ültek, a király futott, egyedül rosz ördöge
a Guthkeled Vid veszett a csatában, de elveszett ránézve a korona
is örökre.</p>
<p>Futtában lova kidőlt alóla, gyalog, fáradtan és sebesülten vette
útját az erdőknek, s még hangzott fülében a polgárharcz zaja, már ő
azon gondolkozott, mint lehetne azt újra kezdeni.</p>
<p>A nap leáldozóban volt már, az erdők árnyéki mindig lejebb
szálltak, s midőn a futó király egyszerre megállott, csak akkor
vevé észre, hogy körüle minden oly néma, hogy a hadsorok, miken
keresztül törni vélt, csak a ligeti cserjék virágtalan bozótjai s
kisérői, kiket nyomába ügetni képzelt, a csöndes, hallgatag
völgyek.</p>
<p>Körültekinte, senki sem jött utána. Még reggel egész hadsereg
kisérte, még kardját apródjai kötötték föl oldalára, még sisakját
az ősz Ernya tette föl fejére, még sarkantyuit fölcsatolni Vid
hajolt le lábaihoz. És most ezek mind oda vannak, szétverve, halva,
vagy elpártolva talán. És ha a sereg elveszett, nem jobb lett
volna-e a vezérnek is együtt veszni vele, s ha leesett a korona,
nem kellett volna-e a fejnek is utána esni?</p>
<p>A király lélekben, testben összezúzva dőlt le a pázsitra. Kinek
keze egy óra előtt rokon vérrel itatta a haza földét, annak szemei
most forró könyekkel áztatták azt.</p>
<p>Kora tavasz volt az idő, – nem volt még az erdőknek dallosa, és
a királynak még is úgy tetszék, mintha a szellő csalogányok, vagy
angyalok dalait hordozná hozzáig, tündéries töredékben. – Figyelni
kezde s ráismert az énekre, melynek oly csodatevő ereje volt szivén
keresztül hatni. Valami édesbús női hang éneklé buzgón, áhitatosan
a «de profundis»-t.</p>
<p>Az üldözöttnek jól esik az oltár zsámolyához menekülni, és őt
nem csak ellenségei üldözték, hanem saját lelke is. <span class=
"pagenum"><a name="Page_5" id="Page_5">-5-</a></span></p>
<p>Fölkelt s követve a szent hangokat, egy völgy hajlásában kisded
fehér keresztet pillanta meg, mely előtt egy ifjú leány térdelt, –
tán inkább örökké ifjú angyal, vagy valaki a túlvilágról.</p>
<p>A király döbbenve állt meg, félve háborítni a szent hölgy
áhitatát, s míg annak csengő éneklése hangzott, úgy érzé, mintha
lelke megfürödnék e hangokban, lemosva magáról indulatot, vágyat,
szenvedélyt.</p>
<p>A hölgy végezve esti áhitatát, egy közellevő barlangba lépett,
melyet kedveért befutott a téli zöld, hogy a zordon időkben is
friss lomb árnyazza fekhelyét. A természet télen meleget, nyáron
hűs árnyat külde barlangjába, a vadfa gyümölcsöt terme neki, a nem
ápolt mező harmatkásával táplálta, a patak oda folyt barlangjához,
s a fejős szarvastehén bejárt hozzá reggel, este, édes tejével
adózni.</p>
<p>A király tisztelettel járult a szent hölgy elé, föl sem merve rá
pillantani.</p>
<p>– Eltévedt vadász áll előtted, oh szent szűz, kit társai
elhagytak a vadászaton, s ki nálad menedékért esd.</p>
<p>A szent szűz csendes szemrehányással viszonzá:</p>
<p>– Te nem vagy eltévedt vadász, te Salamon vagy, ki a csatából
futva jösz.</p>
<p>Salamon megdöbbenten nézett a hölgy arczára. Az fátyollal volt
betakarva, csak beszélő ajkait lehete látni.</p>
<p>– Ha ismersz, rejts el és szabadíts meg, s ha ura leszek egykor
e földnek, kolostort építtetek e helyre, melyben száz hajadonnak
leend menedéke.</p>
<p>A nő jóslatterhesen felelt:</p>
<p>– Ura nem lész te e földnek, s nem kőfal az, a mi a világ elől
menedéket ad, hanem az erény.</p>
<p>– Nem rémítesz el szavaiddal. Ha elhagyott az Isten, nem hagytam
el magamat én.</p>
<p>– Nem Isten hagyott el téged, te hagytad el őt, esküdtél és
megszegted azt, békét vettél örökségbe, s harczot hagytál magad
után. Nem emberek keze, az Istené ejte el téged.</p>
<p>Salamon összeborzadt. <span class="pagenum"><a name="Page_6" id=
"Page_6">-6-</a></span></p>
<p>– Ki adott neked hatalmat szivembe és jövendőmbe látni?</p>
<p>– Az, a kinek keze megszabadíta tőled. Gondolj reá, hogy egy
jóslat már beteljesült rajtad. Ki mondá neked egykor e szavakat:
«te, ki mindenkit üldözesz most, mindenkitől üldözött leendsz
egykor?»</p>
<p>– Jehova Istenre, te Irmén vagy! ő mondta azt.</p>
<p>– Irmén meghalt a világnak, én Charitas vagyok, szólt a szent
szűz, felemelve fátyolát, s egy arczot mutatva a királynak, melynek
láttára az térdre hullott.</p>
<p>Liliomfehér arczának egy felhője sem volt még. Redőtlen,
szenvedélytelen volt az, mint az angyaloké, kik csak Istennel
beszélnek, hajfürtei hosszan omlottak alá, tiszta, fehér öltönyére.
Ugy állt ott, mint egy álomkép, mit a szellő jobbra, balra ingat. A
király halvány dicsfényt vélt homloka körül látni.</p>
<p>– Teljesüljön jóslatod egészen! szólt a király meghajolva.
Mondád: «te, ki egy nőt hagysz magad előtt térden állani
könyörtelen, egykor e nő előtt fogsz térdelni magad». Im itt
térdelek előtted.</p>
<p>– Kelj fel, oh király. Charitas nem emlékszik arra, a mit Irmén
mondott. Irmén megátkozott, Charitas imádkozik érted; Irmén
gyűlölte szerelmedet, Charitas szeretni tanít.</p>
<p>A szűz megfogta a király kezét s föl akarta őt emelni, az
magához ragadá hévvel a nyujtott kezet s ajkaihoz szorítá azt;
mintha soha sem akart volna tőle megválni.</p>
<p>– Te megbocsátottál nekem, és én annyit vétettem ellened!
Kiüldözélek a világból.</p>
<p>– Egy jobb világba üldözél. Az emberektől távol, de az Istenhez
közelebb. Oh, Salamon, jó lakni e magányban itt. Érezni a túlvilág
gyönyörét előre, elfeledni azon árnyék örömöket, miknek töve a
földbe van ültetve, s virága a földre hull; nem érezni indulatot,
alacsony szenvedélyt, érzéki vágyat, csak az Isten közellétét. Én
boldogabb vagyok, mint voltam. <span class="pagenum"><a name=
"Page_7" id="Page_7">-7-</a></span></p>
<p>– És mégis miattad vert meg Isten. Egy átok sem eshetett rám oly
keményen, mint a te néma arczodnak egy tekintete, s midőn kezeim
közt mint hervadt virágszál letörtél, akkor éreztem koronámat
fejemen először ingadozni. Im most azért találtalak fel újra, hogy
megmondhassam: lásd, országom elveszett.</p>
<p>– Van egy boldogabb ország, oh király! melyet nem szerez meg
kard, s nem vehet el árulás. Ez ország az égben van. Boldogtalanok,
kik nem ismerik azt, kik nem sóhajtanak, nem epednek utána. Az élet
forrásai vannak előttük rejtve… Ez országnak kapui mindenki előtt
nyitva állnak, csak a bűn előtt vannak zárva. Egy világot látsz
azon belől, melynek zöld mezeje a multak édes emléke, derült ege a
boldog jövő, hol minden felhő egy angyalarcz, mely reád mosolyg,
minden szellő egy köszöntés üdvözültek ajkairól; hol az öröm mindig
új és soha el nem fogy, angyalok hordanak karjaikon, szeráfok éneke
ringat édes álomba, cherubok fonnak koszorút csillagokból
homlokodra s Isten mosolygása napként süt reád, ki ül a napok
napjai felett, hivők, boldogok és szentek hálaimáiban gyönyörködve,
felhallik hozzá a reggeli madárdal és a tiszta kebel titkos
sóhajtása, s ő örül mind a kettőnek. Ez ország nem veszett el
számodra, oh király!</p>
<p>Salamon elmélázva hallgatta a szűz szavait, lelkében új hurokat
halla megrezzenni, s midőn fáradt fejét a szent szűz által illatos
diófalevélből vetett fekhelyére lehajtá, behúnyt szemére leszálltak
az álom tündérei s megnyílt előtte a távol ég; látta a csillagokat
közelebb jönni, a felhőket mosolyogni, megannyi angyalarczczá
válva, hallá a nyájas köszöntéseket láthatatlan ajkakról suhanó
szellő képében, látta a napok napjai felett ülni, ki tartja kezében
a világokat, érzé e fenséges arcz mosolygásának melegét, érzé, mint
ragadják könnyű cherubkezek véghetlen téreken keresztül, és előtte
egy fényes alak repült, egyik kezével az ő kezét fogva, másikban
pálmaágat. És megismerte benne a kedves leányt, kit a világból rút
szenvedélyével <span class="pagenum"><a name="Page_8" id=
"Page_8">-8-</a></span> kiüldözött, s ki őt azért egy jobb világba
jött vezetni, és saját alakját is látta Salamon, és csodálkozott
rajta; hosszú, ősz ezüst szakáll borult mellére, hófehér haj
vállaira s a fényes királyi öltöny helyett durva szőrkámzsa volt
tagjain.</p>
<p>Egyszerre trombitaharsogás rivallt fel az erdőben, az álmából
felriadó király egy csoport lovagot láta a barlang felé sietni,
kiknek vezérében Bátor Opost ismeré meg, az egyetlen, a legvitézebb
lovagot, ki valaha hivatva volt, hogy ellenséges hadak vezéreit
öldösse le.</p>
<p>A hű lovag összegyűjté a csata után Salamon híveinek megmaradt
töredékeit és elindult a királyt fölkeresni.</p>
<p>Neki magának jutott a szerencse őt feltalálhatni. A lovag sírt
örömében, midőn meglátta királyát s leborult, annak kezét
csókjaival s könyeivel elhalmozni.</p>
<p>– Te hű maradtál hozzám? szólt érzékenyen Salamon.</p>
<p>– Ha az egész világ elhagy is, szólt a lovag égre emelve
kardját, én nem hagylak el s ha az egész világ rád támad, én
megvédlek, vagy elveszek.</p>
<p>Salamon a mint a kivont kardot látta megvillanni, elfeledé
boldog álmát, újra harcz és véres dicsőség töltötték el lelkét,
megújult büszkeséggel ült lovára, s arczát az égre vetve,
felkiálta:</p>
<p>– Elbuktam, de nem törtem össze!</p>
<p>A mint az égre tekinte, épen hajnalodott, apró rózsaszín
felhőcskék úsztak az égen csendesen; a király egy pillanatig még
most is vélte látni a mosolygó angyalarczokat közöttük, s oly nagy
volt a képzelet csalódása, hogy önkénytelen vitte kezét állához,
hosszú ezüst szakállát végig simítandó.</p>
<p>Azzal csüggedten tekinte szét, szemeivel Charitast keresve, a
szent szűz nem volt látható sehol; Salamon bal előérzettel hajtá le
fejét lova nyakára s fejébe nyomva kalpagát, szótlan bánattal
elnyargalt. Vissza sem tekinte többet.</p>
<p>Már látszottak Pozsony vár tornyai a távolból a menekvők
<span class="pagenum"><a name="Page_9" id="Page_9">-9-</a></span>
előtt, Salamon a mint távolabb hagyta a veszélyt, könnyelmű vad
kedve annál erősebben tért vissza. Elfelejté a vesztett csatát, a
vett sebet, mint elfeledé az esküt, melylyel azt magára idézte, s a
halavány Charitas túlvilági arczának körrajzait elmosták szivében a
szép királyné, Judith ragyogó vonásai.</p>
<p>Uj élettervek születtek már agyában. Menekvő csapatja minden
nyomon új bajnokokkal szaporodott; a vár, melyhez közelíte, azon
időben Magyarország legbiztosabb erőssége, hívei által volt
megszállva, a császár, hatalmas ipja nem messze a határtól kész
hadaival, és azután a nejéhez siető szerelmes férj gondolhat-e
egyebet, mint hogy az egész világ rózsákkal van előtte behintve,
bárha háta mögött leütött fejekkel van is beszórva.</p>
<p>– Nyargalj előre, Opos, szólt a király a kapuhoz érve, gondod
legyen rá, hogy midőn megérkezünk, temetés vagy barát, vagy vén
asszony ne jőjjön ránk szembe. Ha jön, kergesd vissza.</p>
<p>És Opos még nem érte el a kaput, midőn egy agg nő jött ki reá
szemközt, nehéz gyászruhában, galambfehér őszhajára fekete diadem
volt körítve.</p>
<p>Opos megdöbbenve rántá vissza lovát. A király anyja volt a
nő.</p>
<p>Salamon megilletődve szállott le lováról, hogy anyja karját
megfogja, s mintha neheztelne érte, hogy a baljóslatot ő hozta elő,
elfojtott gyermekies zugolódással mondá:</p>
<p>– Miért nem hordatod magadat zselyeszékedben, ha a városban
jársz?</p>
<p>– Nem illet már az engemet, szólt reszketeg hangon a matrona,
mankó illik kezembe, szegény nyomorult asszonynak, ki vénségére
koldusbotra jutott.</p>
<p>– Minő háborodottul beszélsz, anyám?</p>
<p>– Hát nem vesztéd el a koronát?</p>
<p>– Azt igen, de megmaradt a kard.</p>
<p>– Vesztetted volna el inkább a kardot!</p>
<p>– Asszonyok így szoktak beszélni, te kevésbbé bánnád,
<span class="pagenum"><a name="Page_10" id=
"Page_10">-10-</a></span> ha nádszállal látnál is trónomban ülni,
mint a megváltót, csak trónban ülnék.</p>
<p>– A kard az átok a földön, a béke az áldás.</p>
<p>– Igy beszélnek az asszonyok. Ha rajtad állna, összetörnél
minden fegyvert, hogy ne legyen mivel hadakozni. Hiszen egyetlen
nemzeti ereklyénket, Attila kardját, az égből esett aczélt, melyet
a hadisten hajított alá, mely a félvilágot tanítá remegni, s melyet
négy századon át imádtak őseink bálvány istenükként, te csupa kard
iránti ellenszenvből valami bitang rokonodnak elajándékozád, a ki
azóta rég nyársat csináltatott belőle. Az enyémet nem fogod
elajándékozni.</p>
<p>– Mit akarsz még? Nem szeret senki saját néped között, országod
határán állasz; idegent, ellenséget akarsz vinni saját hazád ellen?
A vértenger nem ér még ajkadig, a mit kiontál?</p>
<p>– Érjen fejem tetejéig! Békesség idején megrohad a világ, az
emberek elszaporodnak, mint a fügefalevél, s elevenen eszik meg
egymást: így legalább megölik elébb.</p>
<p>– A ki vért vet, halált arat. Emlékezzél azokra, a kik előtted
jártak. Péter véren keresztül jutott a trónra, vérében bukott le
róla. Aba megölte Pétert, az ő feje is legördült. Atyád Aba vérébe
hágott és őt testvére paripái gázolták agyon a csatában. Béla atyád
holttestét lépte át a trón lépcsőjéig, s őt a trón omladékai zúzták
össze…</p>
<p>– Engem hát a haza omladékai temessenek el! kiálta föl
elszilajult daczczal a király.</p>
<p>Az agg királyné eltaszítá fia kezét, s eliszonyodva fordítá el
tőle arczát.</p>
<p>– Legyen hát neked a te szavaid szerint! Menj és ott pihenj meg,
a hol el fogsz esni; vérnyom maradjon utánad a hol jársz;
ellenséget találj akármerre fordulsz, ki ne gázolj a harczból soha;
reményed legyen csalódás és emléked átok, és e hazában, melyet egy
sírrá akarsz ontani, ne találj magadnak egy sírt, melyben
megpihenj!</p>
<p>– Asszony, ne tovább! ordíta Salamon magán kívül, s <span class=
"pagenum"><a name="Page_11" id="Page_11">-11-</a></span> ádáz
dühében annyira elfeledkezék magáról, hogy kezét ősz királyi anyja
ellen fölemelte.</p>
<p>Bátor Opos elszörnyedve veté magát Salamon elé s kezével
föltartóztatá annak öklét.</p>
<p>– Uram, anyádat látod magad előtt.</p>
<p>– Még pedig utoljára! szólt az agg nő, azzal megfordult és
elhagyta Salamont örökre, rajta hagyva átkát.</p>
<p>Salamon nyugtalan kedélylyel nyargalt föl a várba, lelke
háborgását vidámabb gondolatokkal csillapítva. Első kérdése volt
odafenn:</p>
<p>– Hol van nőm?</p>
<p>Az udvarmester kedvetlenül felelt:</p>
<p>– Az éjjel elutazott Regensburgba.</p>
<p>Salamon lelke egyszerre elsötétült, várt viszontlátás öröme volt
benne az egyetlen világos kép s most ez is kitörlődött…</p>
<p>– Tehát nem várt reám. Bizonyosan nem gyanítá, hogy jövök.</p>
<p>– Sőt hallotta, uram, balsors szerint közeledésedet, s
eltávozott sietve, mert félt, hogy Pozsony ostrom alá jut.</p>
<p>– Úgy? igaza volt, ha azért ment el. Nem izent nekem valamit?
Tán hogy utána menjek? Vagy hogy megizenjem, ha vissza jöhet?</p>
<p>Az udvarnagy hallgatott. És Salamon úgy szeretett volna
kérdezősködni.</p>
<p>– Nem volt-e beteg? Nem érte-e az úton valami baj? volt-e
elegendő kísérete?</p>
<p>– Volt uram. Ulrich herczeg kísérte el.</p>
<p>Salamon arcza még jobban elborult. Közel volt hozzá, hogy
sírjon. Rögtön leült levelet írni nejének, s azt elküldé
leggyorsabb futárja által, lelkére kötve, hogy siessen a válaszszal
vissza. A levél tele volt gyöngéd panaszszal, forró szerelemmel,
epedő vágygyal, a hogy szerelmes férjek szoktak nejeiknek levelet
írni.</p>
<p>Salamon nem volt ember addig, míg a hirnök válaszszal vissza nem
érkezik, nem volt eszméje, nem volt gondolatja <span class=
"pagenum"><a name="Page_12" id="Page_12">-12-</a></span> ez egyen
kívül, tízszer fölment egy órában a vároromra, vizsgálva, hogy nem
jön-e futárja? Kiszámítá az órát, melyre oda kelle érnie, az időt,
mennyi kellett nejének, hogy levelet írjon, s azután vissza az
útat. S midőn elmult az óra, nyugtalanul töprenkedék magában, mi
történhetett, hogy senki sem jő. Tán a hirnököt fogták el az úton,
vagy elveszté levelét s nem mer vissza jönni? – vagy talán kiáradt
valami folyam, a víz elvitte a kompokat s a hirnök tulnan
rekedt.</p>
<p>Oh, az aggódó ember oly leleményes a legtávolabb lehetőségek
kitalálgatásában, s rendesen a legközelebbit nem látja.</p>
<p>Végre abban kezde megnyugodni, hogy neje tán azért nem küld
izenetet, mert maga akar jönni helyette, s e gondolaton sokáig
megpihent, de a hogy a másnap is elmult, nem állhatá tovább; új
hirnököt küldött új levéllel, harmadnap harmadikat, s ez így ment
egy hétig, a levelek mind panaszosabbak, mindig szemrehányóbbak
kezdtek lenni.</p>
<p>Salamon elvégre alig ismerte már magát, semmire sem tudott
egyébre gondolni, kérdésre nem felelt, feleletre nem várt, semmi
sem érdekelte és minden izgatta. Végre mintegy heted napra
visszaérkezett valamennyi hirnöke, egy igen rövid levelet hozva
Salamonnak, melyben Judith szárazon tudósítja, hogy a császár nem
sokára Pozsonyba menend, s hogy ő a helyett, hogy helyzetéhez
illetlen szerelmi ömledezésekkel foglalja el lelkét, sokkal
bölcsebben teend, ha azon törődik, mint foglalja vissza elvesztett
országát.</p>
<p>Ez keserű orvosság volt, de használt.</p>
<p>Salamon egy ideig zúgolódott ugyan, mint kit igen édes álomból
költenek fel azzal a szóval, hogy induljon dologra, hanem utoljára
is, ha álmodni szép, de ébren lenni jó. S harczra készülő embernek
sokat ér egy kis szerelmi, vagy családi keserűség.</p>
<p>IV. Henrik nem sokára leérkezett Pozsonyba s hadseregeivel
<span class="pagenum"><a name="Page_13" id=
"Page_13">-13-</a></span> megindult a Duna balpartján, veje
országát visszahódítani.</p>
<p>De az anyaátok mindenütt feje fölött lebegett annak! Vele járt a
seregekkel éh- és döghalál képében, nehéz álmokat küldött a
vezérekre, mikből a velük volt püspökök baljóslatokat magyaráztak,
a jóslatok híre elterjedt a katonák közt, s azok az út felén
megálltak vezéreik ellen fellázadva, s visszatértek az ellenség
elől, kit még csak álmaikban láttak.</p>
<p>Salamont elhagyta Isten és ember.</p>
<p>A beteg oroszlán ellen feltámadnak a farkasok.</p>
<p>A nemes vetélytársak, Géza és László nem üldözék a legyőzött
fejedelmet, ott hagyták őt békével időzni Mosonyban; hanem
előjöttek bukása hírére mind azok, kiket egykor dicsősége
tetőpontján fegyverei villogása elől futni látott.</p>
<p>A kún és bessenyő fajok, elűzve a Száván túli erdők menedékébe,
összegyűjték falkáikat, s előjöttek éktelen vad csordáikkal, az
elesett boszúállót meggázolni.</p>
<p>A király hívei kis csapatjától környezve, nem mérhette össze
kardját elleneivel a sík mezőn; Henrik ujra el volt foglalva saját
pártos vazalljaival, hanem élt a szomszéd morva földön egy derék
kövér gróf, Mjesko, Salamon végveszélyében ennek igért jó csomó
pénzt, hogy verje el róla a hivatlan vendégeket.</p>
<p>A grófnak úgy sem levén egyéb dolga, megalkudott nyolczvankét
véka lengyel garasban a szorongatott királylyal, s mire a bessenyő
had a Fertő egyik szélihez ért, ő is megérkezett jó pánczélos
lovagjaival Mosonyba.</p>
<p>Derék, termetes ifjú vala a morva gróf, mintegy negyvennyolcz
esztendős. Derekát két ember öllel keresztül nem érte, s ló el nem
viselte terhét egy óránál tovább. Tenyereit ha befogta, elveszett
bennök az öblös palaczk, s tartalma a hordónak elenyészett ajkai
nyilása előtt, hosszú bajusza nagymessze lelógott, s kétfelől
felhajtva az öve mellé volt bedugva, nehogy valamibe találjon
akadni. <span class="pagenum"><a name="Page_14" id=
"Page_14">-14-</a></span></p>
<p>Rettentő ereje híres volt hetedhét országon, mert a patkót csak
úgy tördelte ketté, mint utódai a vajas süteményt, és két kézre
fogott pallosával képes volt nyeregkápáig ketté hasítani a
pánczélos embert. Csupán az az egy baja volt, hogy ha egyszer
elesett, nem tudott többet felkelni, s ha egyszer lovára felült,
nem tudott többet leszállani.</p>
<p>Ő tehátlan megérkezék, ivott is rögtön baráti poharat a
királylyal, s másnap mindjárt neki indult, megtudva, hol az
ellenség, s igérte keményen, hogy az egész ronda hadat párjával
összekötözve fogja rabságra hajtani, s valahány szárazmalom van
országában, abban mind őrölni fognak.</p>
<p>Ez igen jeles szándékkal kivonult a bessenyők elé s szüntelen a
Fertő partja mellett tartva s naponként elismerést érdemlő
óvatossággal és körültekintéssel nem téve több útat két órainál,
végre egy szép esti órában meglátta a túlsó parton a bessenyő tábor
számtalan füstjeit, miknél e barbár emberek egész ökröket
sütöttek.</p>
<p>Ott tehát jó biztosságban érezve magát, – minthogy a víz nagyon
széles volt, szépen sátort üttetett, táborát körülsánczolá, hegyes
karókat is veretve mellé, azon hadi tervet készítvén magában, hogy
onnan addig meg nem mozdul, míg ellenségét helyéből ki nem
éhezteti, s vagy arra nem kényszeríti, hogy sánczait megrohanja a
vízen keresztül, vagy pedig megadja magát.</p>
<p>E becses határozatnál maradván, maga s több vezérei kisétálának
a tópartra, fölállítának egy hordót s azt körülülvén, poharazának
emberségesen, mialatt a lemenő nap gyönyörűen behinté aranynyal a
Fertő síma tükrét.</p>
<p>A Fertő síma tükrén itt-ott egy úszó lápot hajtogatott a
föltámadó szél. Mjeskó, ki még sohasem látott olyat, csodálkozva
hallá kisérőitől megmagyaráztatni, hogy azok tündérnádasok, miket
az elfek és érlek, s más afféle morva lidérczek hajtogatnak a vizen
alá s föl, néhány magyar is vala ott, hanem az nem tudott rajtok
egyebet, mint békát és szunyogot. <span class="pagenum"><a name=
"Page_15" id="Page_15">-15-</a></span></p>
<p>A határgróf bámulá őket kegyesen. – Ni, hogy úsznak erre-arra!
bárcsak egy felénk közelednék, itt meglepnénk s elfognánk rajtuk a
lidérczeket, és spiritusba téve bemutatnánk a synodusnak.</p>
<p>És erre a szóra egy zöld folt csakugyan elkezde feléjök tartani
szép egyenes irányban haladva, mindig közelebb, közelebb; a víz
színe felett csak a nádbojtok látszottak, rezegve, hajladozva,
mintha valami rázná őket alól.</p>
<p>Már egészen közel ért az úszó nádberek.</p>
<p>– Sehol sem látom a tündéreket, – szóla Mjeskó. – Hja azok a víz
alatt vannak, ott készítenek sípot és dudát a nádszárból s
lovagolnak a halakon. – Hálót kell alájok vetni s elfogni őket
halastól.</p>
<p>De mielőtt a hálót valaki kivethette volna, egyszerre megdűlt a
nádberek, s helyette száz torzpofájú rémalak bukott föl a víz
színére, vad ordítással rohanva a parton iddogálókra.</p>
<p>Bessenyők falkája volt ez, kik meglátva Mjeskó táborát, a tóba
bocsátkoztak, mindegyik egy hosszú nádszálat fogva szájába s azon
keresztül szíva levegőt a víz alatt, átusztak észrevétlenül a
gyanutlan bámulók szemeláttára s mielőtt azok ijedelmükből magukhoz
térhettek volna, rajtuk rohantak görbe fűrészfogú késeikkel, s
kikeresték a helyet, a hol nem talál pánczélt a vas, hón alatt és
vékonyán szurkálva a meglepett vigadókat.</p>
<p>Azok a zavar első pillanatában azt sem tudták, mihez fogjanak; a
pokoli lárma, e vízből előtámadt ördögök fekete pofái annyira
megzavarták őket, hogy fegyvereiket sem találták oldalaikon, s mire
az első rémülésből magukhoz térve, visszafordultak megtámadóikra,
azok végezve, a mit végezhettek, egyszerre visszafutottak ismét a
vízbe s átúsztak, a honnan jöttek. Csupán egyetlen egy került
belőlük fogságra, ki Mjeskóval magával eredvén birkozásba, azt
ugyan fel bírta taszítani, hanem a herculesi erejű ember ekkor úgy
magához szorította őt két kezével, hogy az meg sem bírt mocczanni,
s ha Mjeskónak azon már <span class="pagenum"><a name="Page_16" id=
"Page_16">-16-</a></span> elébb említett sajátsága nem lett volna,
hogy ha egyszer elesett, többé felkelni nem tudott, legyürhette
volna ellenségét; így azonban be kellett érnie azzal, hogy őt ott
tartsa magán, míg emberei oda érnek s elébb azt jól megkötözve, őt
is szépen felemelik.</p>
<p>Az ekként elfogott bessenyő mozdulatlanul esett a földre, s akár
rúgták vagy ütötték, semmi jelét sem adta az életnek.</p>
<p>– Ebből ugyan kiszorítád a lelket uram. Mondának Mjeskónak.</p>
<p>– Nem kell neki hinni, kiálta ez dühösen, elszörnyedve ez
emberek vakmerőségén. Összemorzsolhattam volna, de készakarva nem
tevém, hogy tőle megtudhassuk seregeik számát, vezérük szándékát, s
más egyebet. Rakjatok máglyát, vessétek fel reá, majd ha égni fog
alatta, akkor ő is megszünik a halottat játszani.</p>
<p>A katonák rögtön máglyát raktak sánczkarókból, feltevék rá a
bessenyőt, az feküdt rajta élettelenül hátrakötözött kezekkel.</p>
<p>A láng felcsapott a máglyán, a bessenyő meg sem mozdult, már
haja és szakálla leégett, a tűz tagjait csapdosá, egy vonás sem
mutatta rajta, hogy él, míg a lángok közepett a kötelek leégtek
karjairól, akkor egyszerre felugrott a tűz közül, s egy égő
hasábbal szétcsapva maga körül, a felriadt csoporton keresztül,
összeégett testtel kirohant és beleveté magát a Fertőbe s miután
messze beuszott, rémületes kaczagással fordítá vissza összeperzselt
arczát kővé meredt üldözőire, kikben hülni kezdett a vér.</p>
<p>– Nem. Ördögökkel nem harczolunk, mondának Mjeskó zsoldosai, ha
csillagokkal fizetsz is bennünket. Emberek ellen szegődtünk, de
ezek világosan ördögök, kik tűzben, vízben hadakoznak. Te is fogj
magadnak ördögöket, ha velök harczolni akarsz.</p>
<p>Mjeskó mit tehetett volna? Igéret és fenyegetés hiába volt,
emberei felmondták a szolgálatot s ha azt akarta, <span class=
"pagenum"><a name="Page_17" id="Page_17">-17-</a></span> hogy vele
menjenek, kénytelen volt őket visszavezetni Mosonyra.</p>
<p>A király már azt hivé, hogy az ellenséget hozzák.</p>
<p>– Derék szomszéd, monda Mjeskó szörnyűképen kegyes képpel.
Tudod, hogy én a múlt husvét előtt való nagyhéten bűnös
vallástalansággal vadászatot tartván, lovamról leestem s kimarjítám
a bokámat; akkor fogadást tevék szent Hubertusra, hogy soha az
egész nagybőjtön keresztül semmiféle vérengző munkába nem kezdek.
Midőn felszólítál, nem jutott eszembe, hogy épen a nagybőjtben
vagyunk, most figyelmeztet reá a castellanusom. Én kétségbe vagyok
esve. Azt átlátod, hogy fogadásomat megszegnem lehetetlen, én pedig
átlátom, hogy te nem várhatod el a nagybőjt végit, hogy akkor kezdj
csatába. Hanem azt tanácslom neked, állj ki te magad a mennyi
embered van e gaz pogányok ellen, így te fogod kezdeni a harczot,
nem én. Én magam majd felmegyek a baki hegyre, s ha akkor aztán
meglátom, hogy tégedet vernek, na akkor én is lejövök, én bele
elegyedem a csatába, mert már a folytatás fogadásomon kívül
esik.</p>
<p>Salamon megérté a dolgot, s hagyta menni a grófot a hová neki
tetszik, maga pedig felment szobájába, kiválasztá a legjobbik
kardját s összegyűjtve saját harczosait, megálla közöttük és
szilárd reszketéstelen hangon szólt:</p>
<p>– Itt az idő, hogy meghaljak, a ki halni akar, velem jön
utánam.</p>
<p>A bajnokok szemeiből kicsordult e szókra a köny. Kevesen valának
számra, de mindnyájan jó vitézek, s ha egyenkint fölszámította
volna mindegyik: hány ellenséget ölt meg életében, nagy sereg telt
volna ki belőle.</p>
<p>– Nem úgy uram, szólt kardját megütve Opos. Királyok nem halnak
oly könnyen, elébb meghalunk mi mind, s a hova mégy, oda nem
utánad, hanem előtted megyünk.</p>
<p>A király megrázta a hős jobbját. Hej sokan megismerék ezt a
jobbot, a kiknek nem maradt idejük róla beszélni.</p>
<p>– Hogy elvesztém országomat, szólt a király, az a <span class=
"pagenum"><a name="Page_18" id="Page_18">-18-</a></span> gondolat
is nehezen ül szivemen; hogy magyar volt, a ki legyőzött, s ön
nemzetem, ki száműzött, ez fáj és kétségbeejt; de hogy e nyomorult
bitang had meggyalázza bennem a magyar királyt, s bepiszkolja
nemzetemet, azt nem tűröm, s ha nem maradt egyebem ez országból,
mint ennek határa, e határért megvívok, vagy elveszek.</p>
<p>A harczosok elkeserült ordítása hirdeté, hogy nem fog elveszni
egyedül.</p>
<p>– Ha elbuktam, testvér volt, a ki elejtett, szólt a király, – és
nálamnál jobb vitéz. De ti nektek léha rablók, megmutatom, hogy még
nem gyengült el a kar, mely egykor a bolgár hegyekig vert, mely
Belgrád alatt összetört! s ha lesznek köztetek, kik találkoztak
velem Cserhalomnál, majd megmondják, ha sápadtabb vagyok-e mint
voltam akkor?</p>
<p>Ezalatt a Hanság téreit e barbár gyülevész ellepé.</p>
<p>Fajonként megosztva külön csoportosult, a hol szabad térre
kapott az erektől átszeldelt ingoványba, sátorhely és legelőnek
foglalván el annak süppedékes szigetjeit.</p>
<p>Itt kurta kazarok legeltették lovaikat, makacs, indolens nép,
magok is rajt ültek a lovon, soha le nem szálltak róla, a nyers
húst nyergeik alá tették s mire az a nyargalás melegétől
megporhanyult, akkor hasznukra fordíták; a lovak legeltek
szanaszét, gazdáik aludtak rajtuk, előre, hátra bókolva, vagy végig
hasalva a lovon, s midőn a kürtszó megzendült, egyszerre nyeregben
ültek s felütve villogó szemeiket, nyargaltak ismét előre. A
legszélesebb vizeket lovaik hátán uszták meg, s ha egy várat
elfoglaltak, még a lépcsőket és a szédítő sánczormokat is lóháton
nyargalták össze.</p>
<p>Távolabb lármás jászok zajongtak, soha ki nem fogyva a perből és
osztozásból, egész nap elhuzakodtak egy-egy rablott paláston,
rongyokat hasogatva belőle, s ha otthon elfogyott a per, a szomszéd
nyirekre kezdtek átlövöldözni nyíllal.</p>
<p>Emezek jó fustélyforgató pásztorok voltak, kik szerették
<span class="pagenum"><a name="Page_19" id=
"Page_19">-19-</a></span> elhajtani a más csordáit, s e szándékkal
csatlakoztak a bessenyőkhöz. Öltözetük legnagyobb ellenségeik
bőréből, a farkasokéból telt ki, melyet derekukon átkötének; hajuk
hátul le volt nyirva, elől három csimbókba kötve, mely jobbra,
balra fityegett.</p>
<p>Középen feküdt a bessenyők hada, eleven, lóhátas nép, kiknek
mindegyike képes volt lovon nyargaltában ellőni nyíllal a repülő
fecskét s egy kötéllel elkerített térségen tanyázott maga Zolta
vezér, válogatott testőreivel. Ezek voltak a hadsereg legszálasabb
legényei, hosszú kopjákkal ellátva, s hogy mentül borzasztóbbak
legyenek az ellenségnek, a levágott ökrök bőrei fejeikre voltak
huzva, s úgy csüngtek végig hátaikon, úgy, hogy messziről két
szarvú ördögcsordának lehete őket bátran nézni. Köröskörül iszonyú
tüzeket raktak összehordott nádkévékből, nem azért, hogy süssenek
nálok valamit, hanem hogy megvilágítsák a tájat.</p>
<p>Zolta leterített medvebőr kaczagányán feküdt a tüzek mellett és
aludt, mint a kősó. Felhasgatott borostömlők, mik üresen hevertek
körüle, engedék gyanítani mély álma okait s ha az öklében tartott
buzogányról s néhány mellette bevert fővel horkoló bajtársról lehet
következtetni, hihetőleg élénk vita előzé meg az édes álmot.</p>
<p>Kissé távolabb, egy emeltebb dombon lehete látni egy
szekérsánczot, melyen belől tanyáztak a kunok, kiket Kutesk király
saját harczias leánya vezérlete alatt küldött, annak eljegyzett
vőlegénye, Zolta segélyére.</p>
<p>Hadilán volt a neve a délczeg amazonnak, s ha a saját táborában
uralkodó rendet nézzük, ismeretség előtt gyanítanunk kell, hogy
nevét megérdemelte, jelentvén az elég világosan magyarul «hadi
lányt».</p>
<p>A hajnal már pirkadni kezdett, midőn a Mosony felé elfuttatott
kémek visszaérkeztek azon hírrel, hogy Salamon síkra szállt.</p>
<p>Föl kelle ébreszteni a vezért, hogy tartson rögtön korultájt
(így hívták a tábori gyűlést náluk), de hiába ránczigálták
<span class="pagenum"><a name="Page_20" id=
"Page_20">-20-</a></span> azt, meg-megmozdult, jót rugott azon, a
ki költögette s aludt tovább. Nem volt mód lelket verni bele.</p>
<p>Ekkor egynek az jutott eszébe, hogy meg kell fuvatni a riadót, s
a mint az első kürthang megszólalt, Zolta rögtön talpra ugrott, s
egyszerre kijózanulva tekinte szét.</p>
<p>– Mi hír? kérdé, meglátva kémeit.</p>
<p>– Salamon közeleg hadával.</p>
<p>– Mennyit tesz e had?</p>
<p>– Mehet mindössze nyolczszázra.</p>
<p>Zolta felkaczagott.</p>
<p>– Hisz ezt ha meg kellene ennünk, sem laknánk jól vele. Kár,
hogy gyermekeinket nem hoztuk magunkkal, most azokat küldhetnénk
ellenök. Hirdessétek ki a seregben, hogy ma nem lesz csata, hanem
hajtóvadászat.</p>
<p>A sereg az alatt mindenünnen összegyült, mindenki lován ült már,
csak Hadilánra várakoztak még. Ezalatt zajgott, lármázott mindenki;
minden vezérnek és minden közembernek más hadi terv fúrta az agyát.
Egyik azt mondta: vegyük őket körül s fogjuk el mindenestől, –
másik beakará őket csalni a Hanságba s ott megszorítani; a jászok
rögtön akartak menni, a kazarok el akartak kerülni Mosonynak s
Salamon háta mögött kirabolni a várost, a vezérek előbb
összevesztek Zoltával, azután egymás között, végre katonáikkal.</p>
<p>Mindegyik jobban akarta tudni, hogy mit kell tennie, egy sem
akart hátul, vagy oldalvást állni, hanem valamennyi első akart
lenni, ki az ellenséget megtámadja.</p>
<p>A nyirek előbb bátorságos helyre iparkodtak szállítani
csordáikat s behajtották azokat a Hanság ingoványai közé; a jászok
észrevéve, hogy őket hátul akarják hagyni, összesugtak s egy szót
sem szólva senkinek, előre elosontottak az ellenséget fölkeresni,
míg a kazarok, kik a magyar sereg megkerülésére voltak rendelve,
egyet gondoltak s neki rugtattak Mosonynak, hogy azt társaik előtt
bevegyék.</p>
<p>Végre előjött Hadilán szekérvárából, megjelenvén a <span class=
"pagenum"><a name="Page_21" id="Page_21">-21-</a></span> lármás
korultájon, a hol már akkor senki sem hallotta saját szavát.</p>
<p>A magas, karcsú amazon büszkén ült hollófekete paripáján. Naptól
barna arczán keresztül világlott a vér piros heve s nincs az égnek
sem oly napja, sem oly éjszakája, mint az ő két fekete szeme,
miknek villanása többször tudott győzni, mint éles kardjáé. Hosszú,
göndör haja, mint egy palást borult le kereken domború csipejéig, s
utána lobogott, ha vágtatott a csatában. Gömbölyű karjai fedetlenek
voltak, arany pereczekkel körülszorítva; rövid ujju dolmány feszült
délczeg termetéhez csattos boglárokkal. Gyakran megesett, hogy az
ellenség, kivel összecsapott, mintegy elbűvölve, rajta feledé
szemeit a bűbájos alakon, s nem véve észre kardja villanását, égő
szemeitől megrontva.</p>
<p>Zolta durva tréfával fordult arájához.</p>
<p>– Későn ébredtél a kürtszóra, menyecske, nagyon sokáig
piperézted magad. Csata napján nem kell annyit időzni a
cziczomával.</p>
<p>– Ma ránk nézve nem lesz csatanap, – viszonzá Hadilán
komolyan.</p>
<p>– Mit mondasz?</p>
<p>Az éjjel kimentek a jósok a berkekbe a farkasok szavait
hallgatni, és megérték belőle, hogy e mai nap ránk nézve veszélyes.
Hagyd e napot lemenni, s kezdj harczot azután.</p>
<p>– Vessz el jósaiddal együtt! nem hiába viselnek a kunok
vászonöltönyt, s engedik magukat asszonytól vezérelni, gyávák
valamennyien. Szállj le lovadról némber, s végy guzsalyt és pártát,
kard és sisak helyett, és ti gyáva kunok mindannyian pusztuljatok
szemem elől, vagy rátok küldöm testőreimet, s lehuzatlak
lovaitokról és tehenet adok alátok.</p>
<p>– Próbálj közel jönni ökreiddel, – szólt Hadilán felemelve
fokosát; megérzik a taglót szarvaik között, fogadom azt.</p>
<p>A többi vezérek közbeveték magukat, különben ott mindjárt
<span class="pagenum"><a name="Page_22" id=
"Page_22">-22-</a></span> egymás közt kezdték volna meg a csatát, s
Zoltát nagy nehezen félre taszigálva, Hadilánt rávevék
könyörgéseikkel, hogy vonuljon vissza szekérsánczába; hanem azt nem
gátolhatták meg, hogy a bessenyő tábor csufondáros kiabálással és
fütytyel ne boszantsa a kunokat s egy merész ficzkó szekérsánczuk
szélére egy kopjára szúrt szoknyát zászló gyanánt fel ne
tűzzön.</p>
<p>Ezalatt lassankint előre mozdult a tábor, nagy hühó és
rikoltozás között. Zolta összeterelt mintegy huszezer csatárt, de
csak akkor vette észre, hogy nem tud velük hova lenni. Egy pár száz
szót fogadott, a többi azt tette, a mit akart.</p>
<p>A Hanságon keresztül egy szűk téren lehet jutni, melynek
mellékutait, ha sokáig száraz az idő, kocsikkal is lehet járni, de
ha megáznak, akkor csak a közepén járható az út.</p>
<p>E síkon vonult végig a rendezetlen sereg. Az eleje már
mérföldekre elől volt, míg a hátulja csak akkor bontakozott;
csatarendnek, hadseregfelállításnak, haditervnek híre sem volt.
Iparkodott mindenki mentül előbb ellenséget találhatni.</p>
<p>Salamon és kisded csapatja – mind elszánt bátor vitézek, –
azonban hátukat egy fűzes dombnak vetve, várták ellenségeiket,
készek vagy győzve, vagy holtan maradni a csatatéren.</p>
<p>Halvány arczczal, de büszkén állt legelől a király, legpompásabb
fegyverzetét ölté fel magára, csillogott rajta arany és boglárkő,
hogy messziről megismerje benne az ellenség a vezért, s minden nyíl
őt keresse. De mellette áll balfelől Opos, sohasem távozva
oldalától, hogy őt találja előbb minden csapás, mielőtt a királyt
érné.</p>
<p>Egyszerre megharsant körül a csataordítás. Az elősietett jászok
kibukkantak a fűzerdőkből, s meglátva Salamon csapatját, vad
süvöltéssel kapták le vállaikról tegzeiket, s a több száz lépésnyi
távolból sűrű nyílfelleget lőttek fel az égre, mintha előre
elrémíteni akarnák elleneiket; a <span class="pagenum"><a name=
"Page_23" id="Page_23">-23-</a></span> nyilak az éktelen távolt
megfutva, ártalmatlanul hullottak le Salamon harczosai lábaihoz,
egy-kettő megüté a király pánczélját is és visszapatant róla.</p>
<p>De más felhők érkeztek most csatázni. Míg a bessenyő sereg
nyílzáporral rémíté a magyarokat, mintha Isten szavára
viszhangoznának, megdördültek egyszerre az ég sarkai, s fekete
gomolygó felhők kezdtek tornyosodni az égre, a csatatéren rettentő
forgószél viharzott végig, homokkal szórva tele a jászok arczát s
nyilaikat elkapkodva, a villám végig czikázott az égen, s a
meghasadt felhőből omolni kezdett a zápor; a bessenyő sereg
legfélelmesebb fegyvere, a nyíl, megszünt ártani, az esőben
kiengedtek a tegzek húrjai, s a meglankadt ideg nem volt képes a
nyilat elpattantani többé.</p>
<p>– Isten harczol velünk! kiáltá a király s megeresztve lova
zabláját, lerohant a halomról megtámadóira, kik előnyüktől
megfosztva, egy percz alatt össze lőnek törve a rendezett csapat
rohamától.</p>
<p>A tegzet el lehetett vetni, s az ügyetlen görbe kard, melyet
magukkal viseltek, nem védte meg félmeztelen tagjaikat a nehéz
harczszekercze csapásai elől.</p>
<p>Az eső zuhatagokban szakadt alá, de még a vér is; mire Zolta a
derék sereggel megérkezék, jász csapatjai már akkor le voltak
aprítva.</p>
<p>A mint a sötét láthatáron föltüntek e borzalmas alakok, ágas
szarvaikkal, Salamon emberei visszarettentek, azt vélve, hogy
ördögök jönnek rájuk.</p>
<p>– Ejh – kiálta Bátor Opos, lássuk meg hát, hogy az ördögöt nem
fogja-e a kard? – s azzal neki rugaszkodva, rajtahajtott Zolta
seregein, s a mint az elsővel találkozék, azt úgy találta két
szarva közt ütni buzogányával, hogy menten a lova alá bukott.</p>
<p>Vérszemet kapának erre társai is s belerontva a felszarvazott
seregbe, oly pusztítást követtek el benne, mintha valódi ökrökkel
lett volna dolguk s a mi egy percz előtt ijedségükre szolgált, az
most nevetségessé vált előttük. <span class="pagenum"><a name=
"Page_24" id="Page_24">-24-</a></span></p>
<p>Zolta vezér azonban, látva mint rontja össze hadsorait a neki
dühödött Bátor Opos, neki fordítá a kantárszárat, s hosszú dárdáját
két ökölre fogva, neki vágtatott a daliának, ki véres arczczal dúlt
testőrei között, egyik kezében kopját, másikban kardját
forgatva.</p>
<p>A tér megritkult, a hol e két ádáz harczos összetalálkozék, a
vezér dühösen csóválta meg gombos szálfáját s egy iszonyú csapást
mért vele Opos fejére. A szálfa lezúgott, de Opos visszavágott rá
kardjával s a dárda hegye és gombja messze lerepült nyeléről. Zolta
kardját rántá ki ekkor, s egy testőre az alatt pajzsát tartá elé,
hogy Opos süvöltő kopjája elől megóvja, de az elhajított gerely
keresztül törte a tizenkét bivalybőrből készült vértet s megjárva a
fegyverhordó vékonyát, az egész embert vértestül együtt, áthatott
hegyével ura pajzsához szegzé, mint a denevért szokták az ajtóba
verni.</p>
<p>Zolta elrémülten fordult meg erre Opos előtt s futni kezdett
veszélyes ijedelemmel, jelt adva hadainak a szaladásra.</p>
<p>Ez rendes fogás volt a barbár hadaknál, ha nem várt akadályra
találtak, visszafordultak s addig csalogaták maguk után üldöző
elleneiket, míg alkalmasabb térre jutva, ismét helytállhatnak
nekik, vagy véletlen tőrbe csalhatták az utánok rohanókat, s akkor
egyszerre körülfogták.</p>
<p>De most rosszul sikerült a csel; a folyvást szakadó zápor
megárasztá az ereket hátuk mögött, miken átjöttek, s a mint a
bessenyő hadak vissza akartak vonulni, a biztos mezők helyett,
miken az éjjel lovaikat legeltették, süppedékes ingoványra leltek,
mely lépteik alatt beroskadt s elnyelte a lovagot lovastul; a
mocsárnak szorított nyirek nem birtak kihatolni a dágványok közől,
a hátul űzött seregektől beletaposva az iszapba, míg Salamon
vitézei jól ismerve az utat, mely egyedül volt járható ily időben,
bizton üldözék a menekülő Zoltát, ki seregeit veszendőben hagyva,
egy kisded csapattal futott vissza Hadilán szekérsánczáig, segélyt
és menedéket könyörögve arájától. <span class="pagenum"><a name=
"Page_25" id="Page_25">-25-</a></span></p>
<p>– Eredj tova! – szólt az amazon, elutasítva őt onnan. – Bolond
voltál a harcz előtt, gyáva vagy a harcz után. Vidd fejeden a
vészt.</p>
<p>Zolta káromolva vágtatott az esőszakadásban tova, sehol sem
állíthatva meg seregét, mely a keskeny partos gátra szorult s
szemeivel látva, mint vesznek el a többiek, kik a mellékutakon
rohanva, a mocsárba tévelyedtek. Egy rendetlen gomoly, mely egymást
tapossa a vizekbe és iszapba. Gázoló lovak, miknek zablájába,
farkaiba fuldokló emberek kapaszkodnak, mentül tovább, annál
nagyobb a víz, s annál kevesebb a fő, nagy messze alig látszik még
egynehány, kik beúsztak a Fertő közepébe, ijedelmükben nem tudva:
merre a part?</p>
<p>Mint a krónikaíró mondja: «az ellenség elolvadt a király arcza
előtt, mint a viasz a tűz színétől». Egyedül Hadilán szekérsáncza
állt még ellent a győztesek rohamának. A kunok hosszú dárdákra
kapva, szekereiken álltak s előbb a rajtuk özönlő bessenyőket
taszigálták el onnan, megtagadva tőlük a menedéket, s a hogy azok
elfogytak, daczos arczczal fordultak üldözőik, a magyarok ellen.
Számra mindkét had egyenlő volt, a szemetet elfútta a szél, csak a
magva maradt ott, s ha az egyiket lelkesíté a diadal, a másikat a
kétségbeesés. A nyíl haszontalan fegyver volt e perczben, csak a
kopja és a csákány használt, a férfiak vértet vértnek fektetve
víttak, csattogott az érczpaizsokon a buzogány s ki-kihallatszott a
harczból, mint a menykőcsattanás, Bátor Opos harczfejszéjének
ütése. A magyarság lóhátról harczolt, a kunok a szekereken állva;
benn Hadilán nyargalt körül, fekete paripáján ülve, csengő hangja
bátorítá a harczolókat; hosszú langos haja lobogott mint egy harczi
zászló s kardjának és szemeinek villanásai versenyeztek a
villámokéval.</p>
<p>Háromszor ostromolt már a magyar, háromszor verte őt vissza
Hadilán, midőn maga a király ragadá kezébe a zászlót s paripájával
neki vágtatva a sáncznak, felszökött a legszélső szekérre,
vakmerően odavetve magát megrémült <span class="pagenum"><a name=
"Page_26" id="Page_26">-26-</a></span> ellenfelei közé. A másik
perczben már Bátor Opos paizsa fogá föl a reáirányzott csapásokat,
nehéz harczfejszéje elejte mindenkit, a ki Salamonra tört s néhány
pillanat alatt át volt szakítva a szekérsáncz; a támadt résen
dühösen rohantak Salamon után a magyarok, a kún elhányta fegyverét,
csupán egy kis csapat állott még ellent, ott vívott Hadilán, ércz
szavával bátorítva mellette harczoló híveit. Mindig apadt azoknak
száma, alig vívott még nehány ifju, egyenként elhulltak ők is,
egyedül maradt az amazon, a győztes magyaroktól körülfogva.</p>
<p>– Add meg magad kún leány! kiálta rá Opos dörgő szava.</p>
<p>– Élve nem, szólt Hadilán, és elveté paizsát, sisakját s úgy
állt fedetlenül, ágaskodó paripájára emelkedve s kardját
megforgatva feje fölött, mintha csak a halálért akarna még
küzdeni.</p>
<p>E pillanatban fölszakadtak a felhők s az alá sütő nap fényes
küllője odavilágított a király délczeg hősi alakjára, a mint
méltóságteljesen közelíte a hölgy felé.</p>
<p>Hadilán karja reszketett, a kard aláhanyatlott kezében, a mint e
tüneményt megpillantá, nem hős volt többé, ki a kardot tartá, hanem
egy gyenge nő, s miután szivét elveszté a király ellenében, minek
tartotta volna meg kardját? azt is átnyujtotta neki.</p>
<p>A mint elvégződött a harcz, egyszerre kisütött a nap s Mjeskó
gróf arcza is kisütött a baki hegyről, a honnan ő nézte vala az
egész csata folyamát.</p>
<p>Nagy elégülten jött alá, megrázta Salamon kezét, megdicsérte,
hogy jól viseltük magunkat, s kivánta immár, hogy miután az
ellenség meg van verve, méresse ki vékával az ő szegődött garasait
a nyujtott segítségért.</p>
<p>A király elbámult: hisz te csak nézni segítettél.</p>
<p>– Mit tehetek én arról, hogy téged meg nem vertek s rám nem
került a sor!</p>
<p>– Igen jól van, tehát a hány ellenséget levágtál, annyi
<span class="pagenum"><a name="Page_27" id=
"Page_27">-27-</a></span> vékával méress ki magadnak kincstáramból
– ne garast, hanem aranyat.</p>
<p>Mjesko gróf haragudni akart e gonosz tréfáért, s még azzal
fenyegetőzött, hogy összekap Salamonnal, de a király elég jókor
figyelmezteté őt azon fogadására, hogy nagybőjt alatt vérengzést
nem kezd, melyre aztán a jámbor gróf visszatért a maga hazájába, a
maga embereivel, sok tapasztalást vivén magával.</p>
<p>Salamon visszabocsátá atyjához a fogoly amazont. Könyezve vált
az el tőle. A király nem látta e könyet.</p>
<p>A kit a korona gondja foglal el, nem lát az álmában
rózsakoszorúkat.</p>
<p>– Ha egykor nem lesz hazád, mondá a hölgy búcsúztában, jer mi
hozzánk s ott új hazára találsz. És ha senki sem fog szeretni, jer
hazámba, ott fogsz találni, a ki örökké szeretend.</p>
<p>Salamon elfeledé a szavakat, el a szerelem rezgő hangját, melyen
azok mondva voltak és az epedő pillantást, a mely azokat kisérte; a
mint elfeledett annyi mindent!</p>
<p>Alig verte le a bessenyőket, ismét rokonainak fordult,
megpróbálni, ha nem fordult-e meg akkor csillagzata? A sors nem
segíté őt többé a király ellen. Kardja beletört a szent László
elleni harczba, az utolsó harczos is elveszett oldala mellől, Bátor
Opos; és az eltört kardból nem lehetett más, mint gyilok s midőn a
hősök elfogytak, került a sor az orgyilkolásra.</p>
<p>Salamon bérenczeket fogadott László király megölésére, de a
gyilkos és az áruló egy fán terem; azok elárulák, s az ország örök
fogságra itélte őt, ki fölkentje ellen fölemelte kezét.</p>
<p>Hol most ama négyszögű rom Visegrád tövében szomorúan tekint alá
az örök Duna vizére, ott ült egykor a fogoly fejedelem,
szenvedéseivel nevet adva börtönének.</p>
<p>Fogva volt, de nem legyőzve, itt a szűk négy fal között is
királynak érzé magát, s nem imádkozott szabadságért soha, de
harczért mindennap. <span class="pagenum"><a name="Page_28" id=
"Page_28">-28-</a></span></p>
<p>Egész nap szőtte, fonta terveit, és az mind háború volt. Várta,
mint fognak egy napon hívei börtönére ütni s leverve annak zárait,
diadallal repülnek vele Fehérvárra; vagy jönni fog a császár
roppant hadaival s kezébe adandja az arany kopját, mint uralkodása
jelképét; vagy felzendül a háborgó nép s László ellen őt hívja
ismét a trónra. Mind hasztalan. Az idő csendesen múlt. Hívei nem
emlékeztek róla, a császárnak sok baja volt saját pártos
vazalljaival és a magyar megnyugodott valahára; királya szent volt
és hős.</p>
<p>Sokszor látta ablakából Salamon, mint áll meg a torony alatt
egy-egy vadász és tegezét megfeszítve felczéloz. Ez titkos hirnök,
gondolá, ki nyilvesszejére kötött levelet akar fellőni. Csalódott.
A vadász egy vadlúd után lőtt a légbe, s odább ment, őt észre sem
véve. Vagy néha hárfázó énekes ült le börtöne ajtajában, Salamon
oda figyelt, hogy ez tán nejének küldötte, ki titkos örömhírt fog
énekszóban tudtára adni. Csalatkozott. Vándor troubadour volt az,
ki tán a porkoláb leányának szép szemei miatt állt meg, s üres
hosszas szerelmi érzelgéseket pengete végnélkül. Majd pihegő galamb
csapódott ablakához. – Ez galambpósta, gondolá repesve, pedig csak
vadgalamb volt, mely az ölyv elől menekült oda.</p>
<p>Igy folyt nap nap után, remény volt a hajnal, csalódás az
alkony, s a mi közbe esett: lélekháborgató tünődés. És mikor
belefáradt a képzeletében megvívott harczokba, akkor megállt néha
elpihenő lelke azon boldog képen, mely még folyvást élt lelkében, a
ragyogó szépségű nőn, kivel megosztá szivét, koronáját, oly jónak,
oly szépnek tudta őt képzelni, s sokszor midőn aludni lefeküdt,
könyezve imádkozék Istenhez, hogy bár csak álmában mutassa őt meg
neki, hogy akkor beszélhessen vele.</p>
<p>És még sem tudott róla álmodni soha, bár mint eltölté is lelkét
e gondolat vágyával, hanem a mint szemeit lehunyta s fáradt lelke
előtt megnyilt az álmok világa, két <span class="pagenum"><a name=
"Page_29" id="Page_29">-29-</a></span> alak jött mindig elé,
egymást váltva, hol az egyik, hol a másik; két hölgy alakja, kikre
soha nem is eszmélt, s kiket hogyha fölébredt, újra elfeledett:
Charitás és Hadilán.</p>
<p>Csendesen, mosolyogva szállt le az egyik börtönébe s arcza
glóriájával megvilágítá annak sötétjét s intve a hűs pálmaággal,
vezeté őt maga után fényes menyországi vidékekre, az angyalarczok
mosolyogtak a felhők közől.</p>
<p>Vadul hevült arczczal jött elé a másik, kardját villogtatva,
nagy fekete szemei lobogtak, mint a villám, s felültetve őt szilaj
paripájára, nyargalt vele vérrel befestett mezőkön keresztül,
gomolygó csaták viharába, fogyni nem akaró harczoló tömegek közé: –
levágott fejek hevertek köröskörül a mezőn.</p>
<p>Csak neje nem jelent meg neki álmában soha.</p>
<hr class="tb" />
<p>Egy napon nagy nemzeti ünnep készült Székes-Fehérvárott. A pápa
István királyt a szentek közé sorozta s az összegyűlt főpapok
leszálltak a királyi sírboltba a király holttestét koporsójából
felveendők.</p>
<p>De a mint a koporsó fedelét le akarták róla emelni, mintha egy
világ súlya feküdnék rajta, hiuvá lőn minden erő, a követ nem
lehete arról leemelni.</p>
<p>Mindenki megütközve látta rajta Isten csudáját, s nem segített
ima és bőjt, három nap és három éjjel hasztalan törekedtek a követ
megmozdítani. Negyed napon megjelent a templomban a somlyai szent
szűz, Charitas, s a koporsóhoz lépve monda:</p>
<p>– E kövön Isten tilalma fekszik, s ha minden élő ember erejét
egyesítenétek, az sem volna elég ezt róla elemelni. Az örömnapon
minden fogoly börtönét megnyitátok, bűnbocsánatot adva gyilkosnak
és istenkáromlónak, csak egy fogoly szenved még börtönében; bűnös ő
is, de ma bűnbocsánat napja van, s Isten nem akarja, hogy midőn a
felemelt örül, az elbukott szomorkodjék. A mely pillanatban az ő
ajtaja megnyilék, a köről is lehull a láthatlan zár. <span class=
"pagenum"><a name="Page_30" id="Page_30">-30-</a></span></p>
<p>Salamont azonnal szabadon bocsáták és a kő elmozdult a
koporsóról.</p>
<p>Mit ért neki, hogy szabad volt, ha nem lehetett király, mit ért
neki az egész világ, ha az nem lehetett az övé? Miről annyit
gondolkozott, láthatta ismét szép nejét, de mire még többet
gondolt, nem vihetett neki koronát.</p>
<p>De ha nem volt is korona, meg volt még a szív s csendes nyugodt
boldogságra ez is elég. Salamon börtönében hagyá gyülöletét, s csak
szerelmét vitte magával.</p>
<p>Alig vett időt magának megpihenni, míg Regensburgba nem ért,
hova neje vonult. Magában képzelé előre a házat és a nőt, gyászban
azt, szomorúan emezt, s mily nagy volt meglepetése, midőn este
megérkezve, messziről kivilágítva láta minden ablakot s víg zene
harsogott elé. Bámulva, ámolyogva tántorgott föl a lépcsőkön s a
mint egy apródot előtalált, megszólítá:</p>
<p>– Keresd fel úrnődet, és mondd meg neki, hogy Salamon
megérkezett.</p>
<p>Az apród vállat vont; – mit tudom én, ki az a Salamon? ha látni
akarod úrnőmet, amott tánczol a tulsó teremben.</p>
<p>Salamon belépett a terembe. Senki sem ismert rá, úti köntöse
hasonlóvá tevé a többi léhütő zarándok néphez, kiknek az akkori
úrlakokba bejáratuk volt.</p>
<p>Az apród megmutatta neki nejét. Egy víg, mosolygó asszony
enyelgett ott nevető társaság közepén. Nagyon ki volt hevülve a
táncztól, egy selyemgalléros lovag pávatollas legyezővel hajta reá
szelet; holmi kéjdalár ostoba dalokat énekelt lábainál, az asszony
oly jóizűen nevetett rajta; mellette ült Ulrich herczeg s fülébe
sugdosva oly közel hajolt arczához, a hölgy keze annak két kezében
pihent, a lovag olykor ajkához is emelé azt s addig sugdosott
hizelgve, míg a hölgy megengedé, hogy lehúzza róla azt a kis
gyémántos gyűrűt, mely legkisebb ujján fénylett. E gyűrűnek párja
Salamon ujján volt. Jegygyűrűjök volt az. <span class=
"pagenum"><a name="Page_31" id="Page_31">-31-</a></span></p>
<p>– Beszélni akartál asszonyommal, ott van, megszólíthatod,
unszolá őt az apród.</p>
<p>– Sajnálom háborítani, mert jól mulat, szólt Salamon s levonva
gyűrűjét ujjáról, odanyujtá az apródnak. – E gyűrűt asszonyod
veszté el valahol, vidd oda neki és kivánj nevemben jó estét.</p>
<p>Ezzel eltünt Salamon a palotából s lovára vetve magát, neki
ereszté a kantárszárat s ment a világba, a merre látott.</p>
<p>Szivében halva volt minden gyöngédebb érzelem, bujdosott
egyedül, – kit a sors elhagyott, a haza számüzött, az anya
megátkozott és a nő megcsalt.</p>
<p>Hetekig bolyongott ismeretlen erdőkön keresztül, midőn egyszerre
egy rabló kún csapat útját állta. Salamon megismerteté magát velük:
azt hivé, hogy meg fogják ölni, ha rá ismernek. De azok élve
hagyták s több napi nyargalás után elvivék őt Kutesk király elé. De
az sem ölte meg, hanem tárt karokkal fogadá. Hadilán szerelme
meghódítá számára a kún népet, s midőn a délczeg hajadon szemérmes
odaadással ölelé szivére a számüzött királyt, eszébe juta: «ha
egykor minden ország számüzött, jőjj mi hozzánk, itt hazád lesz, és
ha senki sem szeretend, ide jőjj és megtalálod, a ki örökké fog
szeretni».</p>
<p>Salamon nőül kérte a kún királytól szép leányát, vőlegényi
ajándékul elvesztett országát igérve neki s lett újra szép
menyasszonya s csatára kész hadserege.</p>
<p>Ámde hasztalan. Nem tudott ő már sem harczolni, sem szeretni. A
szép leány szerelme üresen hagyta szivét és a harcz koszorútlanul
hagyta homlokát. A hazába berontó seregét készen várta László
király a határon s kiverte onnan.</p>
<p>Salamon mindig alább sülyedt. Menyasszonya új hadat gyűjte
számára kóbor kúnok és kazarokból, hozzájok csatlakozott Celgu
vezér egy nagy bessenyő csordával, s e csőcseléknek lett Salamon a
fővezére.</p>
<p>Midőn megindult velök s maga körül látta azt az egész
<span class="pagenum"><a name="Page_32" id=
"Page_32">-32-</a></span> gyülevészt, melyet egykor orczájának
haragja előtt futni látott, rablók, gyujtogatók hadát, kiket
országából annyiszor kivert s kik most őt vezérüknek nevezték,
szive elszorult, félre fordítá az utat, s a helyett hogy Erdélynek
vezetné őket, levitte Görögországba s neki zúdult egykori
elleneinek, azon gyönyörűségben részesülve, hogy két olyan
ellenséget, kikkel annyi keserves csatát vívott, egymás ellen
vezethetett, s nézhette: mint öli a görög a bessenyőt. – Egykor ő
verte mind a kettőt.</p>
<p>Aligha be nem teljesült, a mit magában óhajtott, mert egész
serege ott veszett, ő maga és Hadilán hatszáz lovaggal egy
elhagyott várba menekültek s ott három napig dühösen védték magokat
ostromlóik ellen.</p>
<p>Negyed napon kényszeríté őket az éhség ellenségeikre kirontani,
és Salamon látta megvalósulni, a mit annyiszor álmodott, ott
nyargalt mellette Hadilán szilaj paripáján ülve, vérrel befestett
mezőkön keresztül, villogó kardok közepett, fogyni nem akaró
tömegek bomlott tömkelegébe, s levágott fejek hevertek köröskörül a
mezőn.</p>
<p>Előre, előre! A kard utat vágott, a délczeg amazon vőlegénye
feje fölé tartá paizsát s kardjával csak őt védte, az ellenség
megbűvölve a hölgy szemeinek villámaitól tért ki a rohanók elől, a
midőn egyszerre egy nyíl a leányt szive fölött találta.</p>
<p>A paripa megérzé úrnője veszedelmét s vadul ágaskodva megállt. A
leány fölemelkedék nyergében s még egyszer megforgatva véres
kardját feje fölött, kiálta:</p>
<p>– Csak előre Salamon! ne rettegj.</p>
<p>S azzal lehanyatlott lova nyakára, a szilaj paripa ragadta őt
magával holtan a sík harczmezőn keresztül.</p>
<p>Salamon keresztül vágta magát az ellenségen. Csak hat kisérője
maradt, a többi ott veszett a harczban. Bolyongva a Duna partjához
ért; kemény csikorgó tél derekán, be volt fagyva a folyam, a király
átkelt rajta heted magával.</p>
<p>Valami borongó fájdalmas érzés kapta meg szivét, midőn
elvesztett országa határán belől érzé ismét magát. <span class=
"pagenum"><a name="Page_33" id="Page_33">-33-</a></span> A mint egy
sürű erdő mellett elhaladtak, megállítá kisérőit s maga leszállván
lováról, bement az erdőbe, azt mondva, hogy utat fog keresni. Ott
messze elbolyongott a sürű rengetegben, míg egyszerre úgy rémlék
neki, mintha ismerős volna előtte a tájék, a zuzmarás fák alatt a
rejtett barlang, s a csergedező patak, mely oda folyt a barlang
nyilásához. Megállt s körültekinte sejtelemtől izgatottan, midőn
egyszerre egy domb ötlött szemébe, a sírdomb előtt kis fehér
kereszt, melyre e név volt fölirva: «Charitas».</p>
<p>A király térdre rogyott a sír előtt s megcsókolva a keresztet,
fölemelé arczát az égre, mintha őt keresné ottan, ki annyiszor volt
álmainak vezére a boldogabb hazákba.</p>
<p>Kisérői soha sem látták őt többet.</p>
<p>Évek multak, változott a világ arcza, elfeledték Salamont; már
boldog volt az ország; a boldog könnyen megbocsát.</p>
<p>Egy napon diadalútról térve meg a szent király, Te Deumot tarta
a fehérvári székesegyházban. Együtt volt az ország színe-java, s
gyönyörködék a hálaimában, melyet legjobb hívei bocsátának színe
elé.</p>
<p>Künn a templom lépcsőzetén sorban térdeltek a koldusok, a
legutolsó volt közöttük egy még élte delén levő férfi, ki
csuklyáját fejére húzva, buzgón imádkozék, hogy a magyar nemzet s
királya legyen boldog és örök.</p>
<p>Az elűzött Salamon volt az imádkozó.</p>
<p>Tizennyolcz év előtt ugyanezen templom lépcsői látták őt, mint
királyt koronázása elé járulni, akkor nem imádkozott oly buzgón
honáért, miként most.</p>
<p>Az isteni tiszteletnek vége lőn; a főurak egyenként lépdeltek
végig a koldusok mellett. Salamon mindegyikben megismeré egykori
érsekét, nádorát, vajdáit és bánjait. Meghajlott előttük és áldást
monda fejükre.</p>
<p>Jött végre a király. Egy fővel magasabb volt mindenkinél, a
miként jobb és vitézebb. Mosolygására öröm derenge szét a
szivekben, a magyar nép nemzete jobb jövőjét nézte ki e szelíd
szemekből. <span class="pagenum"><a name="Page_34" id=
"Page_34">-34-</a></span></p>
<p>A mint végigment a lépcsőn, egyenként lehajolt a koldusokhoz,
pénzt osztva nekik, s midőn a legutolsóhoz ért, az megragadta a
feléje nyujtott kezet s megcsókolá azt, a király két forró
könycseppet érze kezére hullani.</p>
<p>László a meglepetés hangján kiáltott fel, megismerve a koldusban
a számüzött királyt, de az hirtelen elvegyült a tömeg közé. Az
utána küldött futárok utolérték, hirül adva neki László üzenetét,
ki trónja megosztását igérte neki.</p>
<p>– Menjetek vissza, szólt Salamon, s mondjátok meg uratoknak: az
én országom nem e világból való, ő birja azt, mit Isten neki adott
s legyen megáldva örökké!</p>
<p>S visszament magányos erdejébe ismét.</p>
<p>S hosszú évek mulva a környék lakói egy ősz szent sírjához
jártak el zarándokolni, melynek ellenségeket kibékítő erőt
tulajdonítának. E sír Salamon sírja volt.</p>
<p>Sok vihart látott azóta a magyar; – még emléke is alig maradt a
multnak, egyik sír eltemette a másikat, az egész történetből csak a
toronybörtön maradt még fenn, az is pusztulóra vált már. A Salamon
tornya.</p>
<p>Elfogyott kazar és bessenyő, a neve csak könyvben él már, a
magyar is sokat szenvedett; adja Isten, hogy sokáig éljen.</p>
<h2>AZ ÜSTÖKÖS ÚTJA.</h2>
<p class="center">(1847).</p>
<p>Még ötven év! s épen egy ezred folyott le, mióta e földet,
melyben apáink temetve vannak, Magyarországnak híják.</p>
<p>Nem tudjuk, hogy honnan jöttünk ide? nem tudjuk, hogy hova
megyünk innen? legkevésbbé azt, hogy sokáig maradunk-e még itt?</p>
<p>Ezer év egy nemzet életéből! Ezer évig élni egy csillagnak is
sok. Az is megváltozik az alatt, fényesebb, vagy <span class=
"pagenum"><a name="Page_35" id="Page_35">-35-</a></span>
halaványabb lesz, alább hajlik, vagy magasabbra hág; meghal és
leesik az égről, vagy visszavész a nagy fekete ürbe, honnét
előtámadt, csak mi vagyunk ismeretlen kezdetű, ismeretlen végű nép,
örökké égő tűz a jégmezőben, mely önmagában ég, elful, s újra
kigyulad, s nem tud meghalni.</p>
<p>Ezer év! Ez alatt a czédrus is kiszárad, a mumia sárga földdé
porlik, a kőszikla kizöldül, a hegy méhében a föld vadérczczé
változik, csak mi vagyunk örökké zöldülő, soha nem virágzó fa; holt
élet, élő halál.</p>
<p>Ezer évig laktunk e földön; soha e hazát nemzet úgy nem
szerette, mint mi szerettük, és mégis ha elmennénk róla, holnap már
nem tudná senki, hogy itt valánk; mint az elégett naphtaláng, mely
égést nem hágy maga után, mint a zivatar, mely a tengerbe irta
nevét, nyom nélkül mulnánk el innét, az utánunk jövő idegen
nemzedéknek nem kellene elébb az obeliskot ledönteni, melyen
tetteink emléke irva van, hogy győzelme bálványait helyébe
állíthassa.</p>
<p>Dicsőségünk jele vérrel irott betű, s ki fogná megmondani, ha
egykor elenyésznénk: hogy az a tér, mely most olyan szép zöld,
egykor oly piros volt! s az a négy folyó egykor országunk
czimerében piros mezők között folydogált keresztül.</p>
<p>Ki fogná tudni: hogy itt egykor nép élt, mely e földet hazának
nevezte, érte izzadt, meghalt? ki fogna még templomot építeni érte,
hogy benne azon nagy lényhez beszéljen, kinek neve «Magyarok
Istene?» ki fogná megfúni a tárogatót, hogy rajta azon hangokat
elsípolja, mik egykor egy nép lelkének síró vigalmairól beszéltek?
– Ki mondaná még ki e szót: «szerelem» valaha, s ki tudná, hogy mi
volt azon gyönyör, mit az érzett, ki anyanyelvén tanulta meg e szép
szót ismerni: «honszeretet?»</p>
<p>Senki, – senki. – Feledve lennénk örökre…</p>
<p>De még hátra van ötven év… Ez alatt sok leend halottá, mi mostan
él és sok, mi most alszik, elfeledve, <span class=
"pagenum"><a name="Page_36" id="Page_36">-36-</a></span> eltemetve,
fel fog ébredni és visszakéri az életet… Még ötven év!…</p>
<p>Voltam én is egykor gondokat nem ismerő ifjú lélek, szerettem a
virágot, mert az is fiatal volt; kerestem az égben az angyalokat s
szép hölgyek szemeiben az eget; építék fellegvárakat, egyet
magamnak, másikat kedvesemnek, harmadikat hazámnak; – hittem
mindent mi szép, reméltem mindent, mi jó, s szerettem az egész
világot.</p>
<p>A gyermek letépi apja sírjáról a virágot, bokrétát köt belőle,
kalapja mellé tűzi, s dalolva tovább megy…</p>
<p>De ha értené anyja könyeit!…</p>
<p>… Egy év óta hajam őszszel kezd vegyülni, egy év mulva tán
egészen fehér lesz az, s két év mulva, ki tudja hol leszek?</p>
<p>Elmondom nektek: hol vettem ez ősz hajszálakat?</p>
<p>Egy éve mult, hogy Pusztaszeren valék.</p>
<p>Szent föld ez a magyarnak, mert itt mondatott ki legelőször:
hogy nemzet vagyunk, – hogy e hazát anyánkká fogadjuk, itt
választának honkereső apáink magyarok fejedelmét, itt imádtak
először magyarok Istenét.</p>
<p>Pajzsaikra emelték a választott vezért, oltárukra a választott
honistent; még Istent is külön választának maguknak, ki csak
minket, a mi hazánkat szeresse, s ha mi elveszénk, ne szeressen
többé senkit, legyen üres és úrtalan a világ.</p>
<p>Mily tengere volt ez a hatalomnak! Százezernyi férfi, egy-egy
félisten mindegyik külön; nyerítő méneik, az új hon szabad
levegőjét szíva, tombolának; – tarka sátorok rendetlen utczái; –
zászlós végeiket a szél lebegteté, kopjáik hegyén a napfény
ragyogott. A sátorok alatt deli ifju hölgyek, örökké fiatalok, mint
az igaz magyar vér. – Mint az igaz magyar vér, mely a haza
említésére az arczba szökkenik, s kéjt ád a szívnek, mit más nem
érezhet!</p>
<p>Mily szentesült öröm minden arczon, minden kebelben! Ez leend
tehát hazánk, ez jövendő hírünk bölcsője, fáradalmaink után a
nyugalomadó sír. E gazdag föld, <span class="pagenum"><a name=
"Page_37" id="Page_37">-37-</a></span> melynek mindene van, mely
kincseitől tuláradoz, mely boldog leendne, egy paradicsom, csak
lelket, csak szabadlelkű nemzetet kell bele oltani. – Ime e lelket
mi hoztuk meg neked. Szabad lélek, tiszta vér, melyet számodra
hoztunk s boldog leendsz óh hon, egy második éden, melyre a
külvilág bámulva fog nézni, melynek nagysága magán a dicsőségen egy
fejjel túlemelkedik s minden elmuló század új fényt, új nagyságot
fog számodra hozni, míg az emberek nem fognak a mennyországba
kivánkozni többé, hanem tehozzád!…</p>
<p>És a kürtök rivalltak, – a napfény ragyogott a vérteken s a
hevült arczokon, – az oltárok füstje egyenesen szállt fel a
magasba, – a délibáb varázspaloták tüneményeit mutogatta a
távolban…</p>
<p>… Tíz század előtt…</p>
<p>Látjátok: milyen néma, milyen csöndes most minden… Pusztaszer e
néma táj neve, és puszta annak képe messze és közel.</p>
<p>Barázdákkal tépett síkság, melynek lapján barlangkórót futtat az
őszi szél, közelben unalmas arczú pór szántja a fekete földet,
olykor ekevasával egy-egy koponyát, rozsdás rézsarkantyút, vagy
tört karddarabot túr fel a barázdából, felveszi, megnézi, a
csoroszlához veri, hogy a föld lehulljon róla s ismét elhajítja,
mert nincsen aranyból, nem ád érte semmit a zsidó.</p>
<p>Távolabb bajnok férfi jön megy az ugar földeken, kilencz agárral
fürkészve a nyulat, melynek írmagját is kipusztította már, – s nagy
messze dülni induló tanya rongyos teteje látszik, előtte nagy
fekete kútgém.</p>
<p>Az őszi fehér ökörnyál száll a levegőben, mint széttépett remény
zászlójának rongya, s a délibáb hosszú unalmában egyebet sem mutat,
mint árvizet, tavat, tengereket.</p>
<p>A tér sík, erdőtlen, bokortalan, – fű terem rajta s ha néha
egy-egy sas nem repülne el fölötte, semmi sem mutatná, hogy a
magyar nép itt alakult először nemzetté. <span class=
"pagenum"><a name="Page_38" id="Page_38">-38-</a></span></p>
<p>A köznép emleget egy e helyen állott pogány templomot, – tán
több is lehetne ott, de ezeknek létezése nem esik a kivándorlás
korszakába, sokkal közelebb, tán a tatárfutás idején, vagy még
később, a török uralgás századában keletkezhettek azok.
Elpusztulásukhoz nem kellett nagy erő, a nép kiveszett, vagy
elbújdosott körülök, s azok leomlottak s most itt-ott látni egy
elfeketült követ belőlök, mely a földből kiáll s maga körül gyűjti
a vadmezők tövisvirágait.</p>
<p>A néptől emlegetett helyen egy kő sem látszik többé, egy kerek
zöld halom az, melyen a pusztai kökörcsin tenyész; ezüst levelei,
gyász virágharangjai, ősz magfürtei nem hagyják el e dombot. –
Őszszel-tavaszszal kivirágzanak itt s a dombnál tovább nem
tenyésznek. Mintha e virág csak ott tudna megéledni, a hol romok,
pusztult dicsőség romjai vannak.</p>
<p>Éhes kincskereső nép gyakran megásta e regényes halmot, de
bárhol kezdte ki, egyebet nem talált, mint megfakult
embercsontokat, s néha egy-egy rozsdavette tört nyilat.</p>
<p>Tán a harczban elesteket temették e domb alá s oltárt építettek
fölé?</p>
<p>Még e koponyákon is kilátszik, hogy melyik volt a magyar? Azok a
kemény vasagyú koponyák, öt-hat hasadással homlokaikon, míg a másik
koponya egyetlen csapással tarkóján bezúzva; látszik, hogy azon
magyar kéz hagyta szennyét.</p>
<p>Mondják, hogy e dombon gyakran éjjelenként tűz veti fel magát, a
nép azt hiszi, hogy ott kincs van elásva. – Kincs, – elmult
dicsőség kincse, mely éjjelenként bolygó tűz fényében kisérteni
följár. Vagy tán oltár tüze, melynek csak éjjel szabad kigyulladni?
vagy a halhatlanság őrvilága, mely a holtak fejénél virraszt a
föltámadás nagy reggeleig?…</p>
<p>Én mindig szerettem az éjszakát. – Valami vonzó, valami tisztán
felvilági van az éj fogalmaiban, mely a <span class=
"pagenum"><a name="Page_39" id="Page_39">-39-</a></span> lélekhez
szól. S ha a szellem, mely a sír fenekén alszik, fölébred az éjnek
néma közeledtére, s megérti annak sötét költészetét, hogy ne
szeretné az éjt az a lélek, mely az élő szívben lakik?</p>
<p>Mikor az éj leszáll s a csillagok feljőnek, mikor a világ szavai
elhalnak, el kezd beszélni a természet, akkor a végtelen mindenség
megnyílik s az ember lelke lát.</p>
<p>A nap csak eltakarja előlünk a világot; kábító fénye földet
mutat s az eget elzárja, de az éj föltárja csodás rejtekeit, be
hagy látni az ég magas közepébe, – sötéten maradnak az
emberbüszkeség minden emlékei, de megjelennek a csillagok, s miktől
a mindennapi gyönge fő retteg, a túlvilág. Az élő lélek elhagyja
börtönét, a szivet, s megy álmodozni. A holt lélek is elhagyja
börtönét, a sírt, s megy álmodozni, s ilyenkor találkoznak együtt s
beszélnek egymással. – Beszélnek velök a holdfényben úszó felhők s
szárnyaik csapása, a langymeleg szellő; beszélnek a lángoló
csillagok, a még gondolattal be nem járt mindenség örök végtelenje,
s maga e méla hallgatás mily örök titkokról szól
lélekszavakban!…</p>
<p>Az éjszaka a világ költészete.</p>
<p>Egy éjjel, a «szűzek nyara» legmelegebb éjjelén, künn feledtem
magam a csillagos ég alatt, a pogánytemplom halmán nőtt buja fűben
végig heveredve.</p>
<p>A csillagok hallgatva hányták hamvaikat, közel hozzám a dallos
szöcske czirpelt, olykor egyes meleg szellő csapott végig a síkon,
mely alatt a bokrok és fűszálak kalászai megingadoztak, mintha
láthatlan lelkek tábora futott volna el fölöttük, hosszú
palástjával végig söpörve a fenyért.</p>
<p>Szinte érzém, hogy a szellőnek lelke van; valahányszor arczomon
végig futott, mindig mintha csalta volna lelkemet maga után, – csak
perczekre hunytam le szemeimet s már is ezernyi zavart álomképet
láttam, melyeket mind elfelejték, midőn ujra felvetém szemem.</p>
<p>A csillagok mind egyre ragyogtak, a mezők füvei körülillatozták
<span class="pagenum"><a name="Page_40" id=
"Page_40">-40-</a></span> fekhelyemet, a távolban ismeretlen
madárdal hallatszott.</p>
<p>A félhold mint egy ketté tört korona támadt fel a láthatárról az
égre, s kisérteties világa mellett hosszú fehér felhők alakjai
emelkedtek utána, mint fényes halottak fehér palástokban.</p>
<p>A csillagok mindegyre ragyogtak, úgy tetszék, mintha fényes
arczokat kezdenék bennök látni, élő lényeket, kikkel rég
ismeretségben voltam, s kik most mosolyogva nézének le reám, hogy
oly sokáig nem tudtam rájok ismerni.</p>
<p>A táj mindig világosabb lett, az ég közelebb kezde jőni, a
különben lénytelen árnyak alakot, arczot kezdének kapni, a szél
egyhangú susogása beszélő szózatba kezde átmenni, a távol madárdal
halotti énekké változott, s a ringó estharangszó a halálóra ütéseit
hangoztatá.</p>
<p>Ó átkozott az álom, mely a sírkövek alól jő!</p>
<p>Ki sírdombon alszik el, lelkekkel álmodik, halvány, meg nem
fogható árnyakkal, mik nem enyésznek el előle, mint más álomlátás
tüneményképei, hanem éjről-éjre ismét fölkeresik, őrt állanak
fekhelye előtt, s mihelyt lehunyja szemeit, megszólítják; előre
tudja mikor alunni megy, hogy reá várnak, hogy velök társalognia
kell, hogy kínozni fogják; gyötrelmes helyeken fogják meghordani,
az álomizzadság kórverejtéke fog homlokán gyöngyözni irtózatos
szavaiktól; minden tárgy, minden lélektelen eszköz, mi nappal elébe
akad, álmaiban élni, beszélni, mozogni fog, hosszú, rejtelmes
történeteket fog elmondani, iszonyú titkokat, miknek hallatára a
szív megáll s a lélek önmagától visszaborzad. Legtitkosabb bűneit
fogják szemébe mondani látni fogja mind azt, mi vele egykor
történt, oly híven, mint az élet maga, kibeszéltetik vele
gondolatjait, mindent a mi elmult, a mit emberszív kigondolt, de
emberi ajk ki nem mondott, néma, kétségbeejtő szemrehányásul fogják
neki ujra megmutogatni.</p>
<p>Átkozott az álom, mely a sírhalmok alól jő…</p>
<p class="center">* * *</p>
<p><span class="pagenum"><a name="Page_41" id=
"Page_41">-41-</a></span></p>
<p>Sötét volt, alaktalan, örökké puszta éj; kívül a világ határán,
hol a véghetlen semmiség kezdődik, hova a mindenség világainak
egyetlen sugára sem juthat el, hova mire a legközelebbik csillag
képe megérkezendnék, maga rég megszünt ragyogni. Túl a hetedik
égen, hova csak az őrült álom gondolatja mer elrepülni, kétségbe
ejtő örök sötétségben ott jár az üstökösnek útja, egyedül,
társtalanul, czélját nem ismerve.</p>
<p>Tudjátok-e mi az üstökös csillag? Az ő a csillagok között, mi az
emberek közt a kisértet, a hazajáró lélek, mely föl-föltámad sírja
vak éjéből, hogy az élőket alakjával rémítse. Test nélküli csillag,
melynek magván keresztüllátszik az állócsillag, mely előtt elhalad.
Élő tünemény, melynek csak képe van, teteme nincs, mely tömörtelen
alakjával ijesztő képül jelenik meg az égen, majd hosszabb, majd
rövidebb lesz, lángüstökét mintha a szél lobogtatná.</p>
<p>A földi nép félve tekint az égi kisértetre, mert feltünése
éhséget, döghalált, háborút, Isten csodáit szokta jelenteni, magok
a csillagok is halványabbak ilyenkor, mint különben.</p>
<p>Tán egy örökké égő tűztömeg az, arra kárhoztatva, hogy a földről
elűzött, s a mennybe be nem fogadott lelkek benne melegüljenek?</p>
<p>Mindazon holtak lelkei, kik itt alant vérbűnt követtek el s kik
előtt az ég ajtaja zárva van, apagyilkosok, kik megunták várni
szülőik halálát s mérget loptak azoknak ételébe, – honárulók, kik
eladták oltárszentjeiket, – Istentagadók, kiknek utolsó szava
káromlás volt mindenre a mi szent; – öngyilkosok, kik vétkes
erőszakkal törtek be a komolyan rémséges halálnak ajtaján, mindezek
ott jőnek együtt össze, ott élnek e közös lángok között, együtt
bujdosnak vele s viselik az örök kárhozat kínjait.</p>
<p>Látjátok: a bujdosó léleknek oly hideg a világ, kit a vér többé
nem melegít, sem a szenvedélyek, sem a dobogó <span class=
"pagenum"><a name="Page_42" id="Page_42">-42-</a></span> szív… Ha
tüzet gyujtasz s látod azt lobogni, – nem jut-e eszedbe, hogy abban
tán most egy fázó lélek fürdik, kit a hideg világból a melegség ide
csalt? s mikor úgy pattog, úgy kaczag a tűz, nem az ujjongó szellem
kiáltása-e az? Mentül jobban fúvod, annálinkább lobog és pattog, s
ha végkép elfúttad, elmulik és semmivé lesz; – vagy az elégett
papir hamvain bujdosó csillagok nem egyes lelkek-e, kik a meleget
keresve, össze-vissza járnak, s ha egy városban tűz támad, a rögtön
felkelő szél nem egy egész lélektábor-e, mely egyesülve rohan a
lángokba s tovább szitja szét a háztetőkön, a tornyokon, a
templomokon, mindig tovább, mindig magasabbra, mig van mit
elégetni? s e közben úgy ordít, úgy üvölt, hogy a föld reszket
bele!</p>
<p>Jó, hogy álom mind az, mit itt beszélek, az álom nem kérdi, hogy
mit mutasson? szépet-e, lelket gyönyörködtetőt, mit a lélek oly
örömest elhisz, vagy iszonyatosat és hihetetlent, melynek
eltüntével azt mondjuk, jó hogy csak álom!</p>
<p class="center">* * *</p>
<p>Futott az üstökös átkos hosszú útján. Háromszáz esztendő kell
rá, míg egyszer a nap körül megfordul, de hisz a földön túl nincsen
idő, a nap áll, nem számlálja senki jöttét és lementét.</p>
<p>Az ő útja nem rendes, mint a többi bujdosóé, melyeket a nap
bűvereje maga körűl csóvál, mint égő parittyaköveket, – hosszú
ellipticus kör van számára írva az égen, melynek íve a messze
végtelenben vész el, a magas tejút fölött, láthatlan sötétségben.
Ott fut ő számkivetve, elhajítva a levegőtlen ürben, naponként oly
útat rohanva be, minőt a föld századok alatt sem végez s itt messze
nyúlik a sebes rohanástól kilövellő lángsörénye, millió
mértföldeket foglal el az örök sötétségből, s mindig átkozottabbúl
rohan, lángüstöke mindig egyre növekszik, úgy látszik, mintha
kiröpült volna a világból, s menne világbontó <span class=
"pagenum"><a name="Page_43" id="Page_43">-43-</a></span> hatalommal
felgyújtani a csillagegyetemet és a fekete éjt. De a nap kötve
tartja őt, s legsebesebb rohantában visszatéríti a megnőtt
szörnyeteget, mely lángokat okádva süvöltött át az égen,
visszavonja őt magához… haraggal, elkényszerülve enged ez a
láthatlan hatalomnak, s ujra megjelenik századok elmultán s ijeszti
szokatlan képével a csillagegyetemet, útja meglassudik, közel megy
a naphoz, el hagyja rabolni lángsugárait, egy-egy nap alatt tesz
egy órányi fáradt, lankadt utat, megszelídülve, meghunyászkodva,
míg a csillagok nagy zsarnoka ujra elhajítja magától, hosszúra
eresztve a láthatatlan lánczot, melynélfogva őt megkötve
tartja.</p>
<p>Hah! Ha egykor e láncznál fogva kirántaná a napot álló helyéből,
mint elragadja a neki bőszült paripa a gyeplőbe akadt lovagot, s
ragadná őt szolgabujdosóival, földjeivel, holdjaival együtt,
keresztül a széles világon kivetve az álló csillagokat forgó
tengelyeikből, szétbontva az örök világrendszert!…</p>
<p>Együtt bujdostam én is ő vele. Iszonyú vétek, minőnek e földön
neve nincs, kényszeríte e kárhozatra… Multak emlékében s a jövendők
tudásában van a kárhozat fulánkja… Látni mindent, tudni mindent,
jóvá nem tehetni semmit. Futni a gondolat elől és nem menekülhetni
tőle, örökre hozzá lánczolva lenni egy eszméhez, mely irtózattal
tölti be a lelket és nem tudni feledni! csak egy perczig
elfeledni.</p>
<p>Millió és millió lélek forronga az örökké égő tűzben. Sápadt,
vérehagyott arczok, bűneik homlokaikra írva, kiket büntető erőszak
kényszerít egymásnak iszonyú vétektudásukat elmondani, nem beszélni
egyébről, mint elkövetett szörnytetteikről, nem hallani egyebet,
mint kétségbeesett megbánás szavait.</p>
<p>A tiszta anyagtalan lángban, mint sötét árnyékok rajzolák
magukat az elesett lelkek, futva, szüntelen futva, öneszméik furiái
elől; egyik hallgatag, merev arcz, kínosan felnyitott szemekkel,
mindenkinek szemébe néző; <span class="pagenum"><a name="Page_44"
id="Page_44">-44-</a></span> másik arcztalan sötét kép, hosszú
fátyol alatt, nem tudni, hol van a fej, hol a tagok? itt-ott
megmozdúl néha s nem tudni mi? majd kínosan vonagló képtelen
termetek, egy-egy lánczra kötött fő, egy elszakadt kar, mely tőrrel
kezében kerget egy nyugtalan repkedő szivet; vékony, nyurga fehér
szörnyalakok, mik hirtelen elterülnek, elvastagodnak, kétségbeejtő
óriásokká nőnek, s ismét összeesnek, végtelen paránynyá lesznek,
egy porszem milliomod részévé, s még akkor sem szünnek meg élni,
sem a kifeszülés, sem az összeszorulás nem szabadítja meg őket az
élettől.</p>
<p>Jó, hogy csak álom…</p>
<p>S midőn eljőnek a vértettek képei, miket minden lélek ide hoz
magával. A hűtlen nőnek a férj bedült sírja, a gyilkosnak a megölt
halálarcza; éhenholt árvák, fagyos, fázó, didergő alakok rémképei,
vérrel irt betük, szelid szenvedők könyező arczai, miknek minden
vonása azt kérdezi: miért bántál így velem? – nem átkoz, nem
fenyeget, csak némán, szenvedve jő, mintha mondaná: te miattad
kárhoztam el, de még is szeretlek, nyomorúvá tettél, pedig
boldogíthattál volna, láss szenvedni örökre.</p>
<p>S midőn azoknak arczai találkoznak egymással, kik a földön
egymást szerették, ártatlannak, szentnek tartották s most látják
itt megalázva, elitélve; apa és fiu, nő és férj, testvérek, barátok
ráismernek egymás arczára, leolvassák róla a le nem törölhető bűnök
jegyeit, s futnak egymástól és ismét találkoznak. A lélek érzi ősi
tisztaságát, iszonyodik a bűntől, nemes iszonyat gyötri annak
árnyékától is, s mégis viselnie kell a foltokat, mik reá ragadtak s
miktől, mint fekélyeitől a test, önmaga legjobban irtózik. S ha
ilyenkor azon arczot, melyet egykor oly édelgve csókolt, most
fekélyekkel elrutítva látja s mégis kénytelen azt ismerni,
kénytelen tudni: hogy egykor szereté!</p>
<p>Mi volna a pokolnak minden kárhozatja, ha az emlékezet örökélete
nem volna benne! Örülj szerencsétlen, kit az élet gondolatja bánt,
áldd az Istent és féld a halált, <span class="pagenum"><a name=
"Page_45" id="Page_45">-45-</a></span> mert az életnek álmai
vannak, mikor az emlékezet elhagy, de az örök életben nincs
felejthetés, sem álom, sem szórakozás…</p>
<p>Futott az üstökös mérhetlen utakon. Fölszedte mindenütt, a merre
ment a bolygó lelkeket s a hulló csillagokat, mik elkárhozva estek
belé az égről, mint repülő bogár az égő szövétnekbe.</p>
<p>Futott, futott. Minden három században megkerülte egyszer a
napot, minden három században megkérdé egyszer a nagy
zsarnokcsillagtól: mikor lesz vége az örökkévalóságnak?</p>
<p>Soha, soha…</p>
<p>Az elkárhozottak lelkei sírva fetrengtek az emlékezet kínjai
között s kérdék: mikor lesz vége az emlékezetnek?</p>
<p>Soha, soha…</p>
<p>A hány csepp harmat az égből lehull, a hány csillag a tejutat
fehérré teszi, a hány fövenyszemet egy vihar fölragad: annyi század
elég-e, hogy a lélek elmuljék? vége lesz-e akkor?</p>
<p>Soha, soha…</p>
<p>… Az első csillagfutás be lőn fejezve. Az üstökös visszatért a
csillagok közé. Ismét lehete látni vészszel fenyegető alakját az
égen, a mint lobogó sörényével elhalványítá a csillagokat s a
földhöz közel jött.</p>
<p>S mi volt neki a föld? A büszke emberméltóság tanyája, mely azt
hiszi, hogy az egész ég ő körülte forog? – Egy kisded pislogó,
kékfényű csillag, legkisebb azok között, melyek az égen ragyognak.
Az üstökös útja keresztül vágta a bolygók rendszeres útjait,
erőszakos rázkódással megfordítva az évszakot, telet hozva elő
derék nyárban, melyekhez közel ért; apró bolygó gömbök, apró
laktalan holdak repültek el mellettünk, némelyik vulkánokkal volt
tele, melyek szüntelen égtek, füstölögtek, másik már ki volt égve s
jég és hó födte; fehér volt; – egy csillag sötét vörös volt,
földje, növényei haragos vörösbe öltözve, s mindenik oly csodás
ismeretlen lényekkel lakott; – <span class="pagenum"><a name=
"Page_46" id="Page_46">-46-</a></span> némelyik körül fényes gyűrű
forgott, athmosphæricus lángöv, – másik számtalan holdakkal volt
körülcsillagozva, s egy csillag három darabba volt szakadva, tán
belső tüzétől iszonyúan szétvetve? Másutt testvércsillagok futottak
egy pályát egymás körül tánczolva, keringve.</p>
<p>Közel jövénk a földhöz. Az örökkévalóságban mult és jövendő
egyetlen álló percz. A föld még akkor a multban élt, Krisztus
előtti századok multjában.</p>
<p>Tudtam, hogy egykor a föld volt hazám. A halál visszavitt
születésem előtti időkbe századokkal, ezredekkel, s jelennek láttam
mind azt, miről egykor, mint multról hallék beszéltetni.</p>
<p>Kerestem azon helyet, hol születtem, Magyarhont. – Sötétlő
bérczek lánczolataitól körülvéve, végtelen tenger képe állt
előttem, melybe három folyóvíz szakadt. Felszinén csodás delphinek
uszkáltak, magas szökőkutakat lövelve orrlyukaikból a légbe, a futó
szél barna habfodrokat hajtott maga előtt s kiterjesztett szárnyú
vitorlacsigákat; néha a halászhéja csapott el a néma vizek fölött,
fehér szárnyaival korholva a habot s a víz közül kiálló bokros
sziklák mögül megjelent a halfarkú hableány, piros kagylókkal
fésülte zöld haját s aranypikkelyes farkával csapdosta a vizet s
bele énekelt a nappali éjbe s feltépte a víz fenekéről a csodás
virágot és a tarka csigát, melynek csak üres héjja maradt meg ott,
később a puszta homokban néma tanujául az elmult világnak.</p>
<p>Ez volt Magyarország. Tengerfenék, hol mind azon csodák, mik az
ember szemeit kerűlik s mik csak addig élnek, míg a hír rólok nem
beszél, ütöttek zajtalan tanyát. Tengertünemények, minőket
szélcsendes éjszakákon lát a babonás hajós, ki a tengeren eltévedt,
fölfedezetlen sziklás szigetek közül előjőni, és hallja távoli
megrontó énekeiket, és azt hiszi, hogy álmodik.</p>
<p>Nehány napig égett az üstökös az égen, azután ujra letünt onnan,
ment, ki tudja merre? ki tudja miért? A föld, a parányi kék
csillag, a szétszakadt bolygó, a testvércsillagok, <span class=
"pagenum"><a name="Page_47" id="Page_47">-47-</a></span> a veres
fény, a holdak és napok, a ködfoltok, a tejút, – ismét elmaradtak
egyenként, elvesztek előle, – ismét sötét lett, merre járt, tüzes
zászlója ujra megnőtt, – futása ujra sebes lőn.</p>
<p>Ujabb háromszáz év.</p>
<p>Néhány csillaggal kevesebb volt az égen, nehány folttal több a
napban. A föld is megváltozott.</p>
<p>A tenger nem vala többé a Kárpátok és Havasok között, egy
földrengés éjszakáján utat tört az magának a déli sziklás
hegyszoroson keresztül, s hol most a Vaskapu szakadékai vannak,
kirontott s mértföldet futva, messze alant más országot foglalt el
magának, melynek neve a Fekete tenger. Az előtt tán népek és
városok voltak azon helyen.</p>
<p>Az elhagyott tengerfenék pedig éktelen mocsárul maradt meg,
melyben, ha a nyári nap teremtő hevével rásütött, a szikkadó
dagványban utálatos csodák születtek meg. Éktelen nagy gyikok,
százszemű állatok, fekete, szőrös, pikkelyes szörnyetegek, hosszú
kigyónyakával és úszó lábaival az óriás iguanodon s a kétlábú
szárnyas gyík, a plesiosaurus, nyüzsgő, forró taréjos emlősök, a
koronás sötétkék vizi kigyó s az óriás daru, a csodás mastodon,
félig madár, félig teve, undorító természet fattyai, miknek eleme a
legbüzhödtebb mocsár, mik a zölddé poshadt ingoványból csak néha
üték föl szokatlan alakú szegletes fejöket, s megijedtek a naptól,
ha vörös szemeikbe sütött, ijesztő monstrumok, miknek ordítása
mértföldekre hallék, s merre hallható volt, fölverte az elbújt
szárnyas népet, mely rémült röpülés közt tölté be az eget irtatlan
fajával. – Mind ezen szörnyeknek most csak itt-ott lelni folyók
partjaiban, mocsárok szélében elszórt csontjaikat, egész
csontvázakat, miknek alkotásán nem győzünk bámulni; óriás
állkapczák, iszonyú húsevő fogak, egy-egy óriási lábnyom, mely a
meszes földbe száradt s egész kőszénné változott erdők s mocsárok
között, bizonyítnak róla: minő nép lakta egykor azon földet,
melynek neve Magyarország?… <span class="pagenum"><a name="Page_48"
id="Page_48">-48-</a></span></p>
<p>… Ujabb három század.</p>
<p>Az üstökös ismét bejárta a parancsolt utat, a föld ujra
előtünt.</p>
<p>Magyarország tere sűrű vaderdőkkel volt szerte benőve és e
térnek még akkor nem volt neve. Ismeretlen, keresetlen világ volt
az, az őserdők sötétében a fenevadak víttak egymás ellen irtó
vadcsatákat, s lassú, szétterült folyamok kigyóztak keresztül az
irtatlan rengetegen, olykor lompos medvecsoport bújdosott egyik
vidékről a másikra, kiverve tanyájából az elszaporodott
farkasoktól, medvebocs kölykeit nyaka-bőrénél fogva czipelve szülői
fogai között, vagy dühös vaddisznó dulta össze-vissza a hiúz
tanyáját, mely fiát megette. És az ember semmivel nem volt különb a
többi fenevadaknál, őt is megtermé a kemény föld, mint többi
szörnyeit, vad, szótalan, barlang-lakó állat volt; idegen állatok
bőrével övedzé be magát s szüntelen harczban állt velök; a melyik a
másikát meggyőzte, megette azt; – tanult fára mászni a hiúztól,
úszni a vidrától, birkózott a medvével s megfojtá a farkast saját
csalitjában; – már ekkor mutatta, hogy zsarnoka akar lenni
mindennek, a mi él. Természetes. Mezetlenül jött a világra,
rabolnia kellett mindent, a természet semmit sem tartott számára
készen.</p>
<p>Elpusztult bányákban maig is találnak roppant férfikarcsontokat,
miknek alkatáról máig is láthatni, minő nép lakta egykor azon
földet, melynek neve Magyarország?…</p>
<p>… Ujabb három század.</p>
<p>Az üstökös ismét visszatért a kiterjesztett égre. A föld lakói
engesztelő áldozatokat vittek bálvány isteneiknek; iszonyú idő lőn,
miről a hajdankor költői hihetlen meséket beszélnek: rendkívüli
vétkek, rendkívüli erények korszaka, a kőszobrok sírtak, a föld
megnyílt és tüzet okádott, a nap elfeketült s vér folyott belőle, a
tengerek elhagyták partjaikat, s az oczeánba egy egész földrész
sülyedett a tenger alá, egészen új világot tolva föl más részén
maga helyett. <span class="pagenum"><a name="Page_49" id=
"Page_49">-49-</a></span></p>
<p>A népek megölték jóltevőiket s bakót ültettek a királyi székbe.
Világra jött minden természet elleni bűn, miket kimerült
élvezetsovárgás őrült dühében feltalált, hogy soha el ne legyen az
felejtve.</p>
<p>És ekkor született egy ember isteni lélekkel, ki kezének egy
intésével ledönte minden oltárt, melyen a hamis Isteneknek
áldozattüze égett, leszórta koronáikat, miknek szarvait a nép
bálványozá, homlokaikra lehelt s azok megszüntek élni, az isteni
mindenható szobor hideg, erőtlen kőfaragványnyá lett egyetlen
szavától. Egy egész világ veszett el népeivel és isteneivel, egy
megfogamzott gondolat miatt.</p>
<p>Magyarország neve volt ekkor Colonia Julia.</p>
<p>Izmos, vad, durva nép lakta azt, széles vállú, torzarczú,
csatakedvelő nép, szüntelen harczban zsarnokaival, a fényes római
hódítókkal, kiknek vitéz legióit belefúllasztá a mocsarakba,
melyeknek kiszárasztására erővel kényszeríték a töméntelen haderejű
proprætorok. Hírkereső római császárok hurczolák el legjobb ifjait
a meghódított népnek seregeik közé, kik a római pánczélban sem
feledék el hazájok erdős vidékeit, s midőn messze afrikai hódító
csatákban a forró homok beitta omló véröket, utolsó lélekzetük a
sötét Ister erdős tájai után repült, utolsó gondolatuk a kék hegyen
túl visszahagyott hazára szállt vissza.</p>
<p>Hosszú régi sánczok, összeomlott falak, apró penészedett római
pénzekkel, törzs urnák cserepei csodás mázolással, beszélnek a
népről, mely egykor azon földet lakta, melynek neve
Magyarország…</p>
<p>… Ujabb háromszáz év.</p>
<p>Róma roskadott, a tőben rohadt fát leránták a földre túlterhelt
ágai. Magyarország neve volt: Hunnia.</p>
<p>Vérengző csatáknak szinpada volt e hely, a folyók halai vértől
hiztak meg, az ég a felgyújtott városok tüzétől volt véres.</p>
<p>Egy emberarczú elesett angyal ijeszté a földet, vészt,
<span class="pagenum"><a name="Page_50" id=
"Page_50">-50-</a></span> vihart, halált hordva kezében: «Isten
ostora» volt az ő neve. Megérdemelte. Hullott, a ki halandónak
született, a merre ő járt; – pusztult, üresült a tér, hullottak a
koronák, mint meteorok villanyos időben, s alkotmányok roskadtak le
százados alapjaikról.</p>
<p>Most hármas koporsóban alszik e világpusztító szellem. Jól el
van téve a víz fenekére, de a hol a téren a húnhalom látszik, körül
a pázsít alatt elszórt buzogányok, csontba törött kardok, aranyos
boglárok, miket a borona egyenként szakít fel, ott ő járt, ő hagyta
emlékét iszonyú nevének és véres korának – az Isten ostora.</p>
<p>A csillag körüljárta a világot, újabb háromszáz év.</p>
<p>Magyarországot Avariának hítták, s a hatalmas Byzancz, a római
császárság elvált birodalma adót fizetett neki.</p>
<p>Nehéz kőkoporsók pánczélos hamvakkal maradtak a korból, s a késő
századok emlékeznek reá s nem siratja senki, kik bennök elmúltak,
de el sem felejti.</p>
<p>Ismét háromszáz év.</p>
<p>A visszatérő üstökös magasan látta ragyogni az északfényt a föld
sarka felett.</p>
<p>E földön már akkor magyar lakott.</p>
<p>E földön már akkor üldözte a magyar a magyart. Pazarolta a drága
testvérvért. Egyik forrásoknál tisztelte istenét, másik kereszt
előtt, s ezen háborogtak.</p>
<p>Testvér mártotta testvére vérébe kezét, mert nem az ő oltáránál
térdepelt.</p>
<p>Valami gonosz szellemnek kelle őt megátkozni, hogy szüntelen
csatában legyen jobb keze a balkezével.</p>
<p>Soha sem szerette azt, a mi az övé, szívét mindig tenyerén hordá
az idegennek s elzárta a testvér előtt, nagylelkű volt az ellenség
iránt, irigy, viszálykodó ön legjobbjaihoz.</p>
<p>Mi maradt e korból? Talán a kifolyott honfivér? Beitta azt a
szomjú föld, a fű zöld lett utána, az elvetett vérből piros virág
kelt, és a piros virág minden őszszel lehull.</p>
<p>Repülj tovább csillag, vesszen el a látás, inkább az örök
<span class="pagenum"><a name="Page_51" id=
"Page_51">-51-</a></span> sötétséget, s a kínos kárhozat hideg
rémképeit, mint e tekintetet!</p>
<p>Az üstökös tovább ment, minden fordulásnál szaporodott lángja,
szaporodtak a kárhozat lelkei, szaporodott kínja mindegyik
léleknek.</p>
<p>A mult nekem még jövendő volt, és a jövendőt előre tudtam.</p>
<p>Tudtam, hogy mit fogok látni, ha az újabb csillagfutás lefoly? S
ha lett volna kihez, imádkoztam volna, hogy változzék meg a mult, –
de az elkárhozottak imáját nincs ki meghallgassa. Tehetetlen
öntudat kínjaik töviskoronája, láthatják a veszélyt, mely az
övéiket fenyegeti, a leszakadni készülő eget, az ingó földet, s még
csak hangjuk sincs, hogy megmondhassák nekik: «térj Istenhez, mert
az itélet napja közel van!»</p>
<p>«Vannak ő nekik prófétáik»…</p>
<p>Ismét közelgeténk. A halvány kék csillag fölmerült az égből;
messziről láttam, hogy sokkal szomorúbb volt, mint egyébkor,
közepén egy veres folt látszék, mint mérges kelés az arczon. Az az
én hazám!</p>
<p>Ő volt az. Tűzben, lángban állt egyik határtól a másikig, vér
folyt a vízekben és holttestek lepték el a mezőket. Kétségbeejtő
jajkiáltás hangzék fel az égbe, tán a szomszéd csillagok is
hallhatták, oly hangos, oly fájdalmas volt a szózat; futott a
férfi, sírt a nő, futott és sírt maga a király is, mert ő legárvább
volt valamennyi között, mert ő legtöbbet veszített.</p>
<p>Sajó, Sajó! Mennyi tiszta vér vegyült habjaidba, mennyi szép
nemes vér! Nem vetettek hullámaid lángot, midőn e tűzvérrel
összekeveredtek? nem terem-e azóta medred iszapja közt termés arany
s ragyogó drága gyöngy? Annyi drága magyarvért meginni! Hogy nem
részegedtél meg tőle, hogy árkodon túl csapva, elöntötted volna az
egész országot, árkaidba fojtva azokat, a kik azt kionták.</p>
<p>Nyomorú folyóvíz! mennyi édes kincset eltudtál nyelni, s még sem
vagy gazdagabb, nem vagy pirosabb, mint azelőtt. <span class=
"pagenum"><a name="Page_52" id="Page_52">-52-</a></span></p>
<p>Mi maradt e korból? Az élők könyei, kik ráemlékeznek… Senki sem
gondol a halálutánra… Igaz, igaz… ha meghaltunk, hadd felejtsenek
el, ne tudják hová temettek bennünket, ne csufolják sírunkat, ne
kaczagjanak emlékünk fölött. Egy köny, s ez minden emlék! Annyi
vérért egy köny! Annyi férfi-vérért egy asszonyszem könynye, mely
szerelmes mesék hallgatása után is megered!</p>
<p>Röpülj csillag, röpülj, hisz még itt nincs vége a szenvedésnek,
még ez nem a halál. Isten csodákat tesz a magyar nemzettel;
háromszor megöli, háromszor föltámasztja újra, véres tanúságúl a
kerek föld nemzeteinek.</p>
<p>Akartok látni nemzetet, melynek lelkülete mindenre fogékony, a
mi szép és nemes? Az a magyar. – Akartok látni nemzetet, melynek
egyes fiai mind megannyi hőse a kerek világnak? Az a magyar. –
Akartok nemzetet látni, kit az Isten mindig tenyerén hordozott? Az
a magyar.</p>
<p>Akartok nemzetet látni, ki egy ezred alatt semmit, semmit nem
tett, ki a mit jobb kezével épített, azt balkezével lerontá, ki
mert mindig büszke volt önfaja iránt, rabszolgája lett az
idegennek? Az a magyar!…</p>
<p>Isten ezer évig hagyta őt élni: hogy példát mutasson benne a
világnak, mivé lehet nemzet, ha önmagát nem szereti?</p>
<p>Valahányszor visszatért az üstökös, Magyarhon mindig haldokolt.
Az új csillag-körút épen akkor végződék, midőn Mohácsnál húszezer
hős lehelte a légbe egyetlen napon nemes lelkét. De még ez sem volt
a halál. Mindene sírban volt már a magyarnak, meghagyhatta volna
halni Isten annyi szenvedés után, de nem – be kelle rajta
teljesülni az átoknak, hogy önkezei által múljék ki e világból; nem
dicsően, nem a harczmezőn, nem karddal kezében; beteg ágya fenekén,
elaggva, kifogyva, népek csufságára, lélekzetfogyásban kelle
kimúlnia, mint a mécsnek, melynek kanócza, ha lángja kialudt, még
sokáig hamvadva füstölög.</p>
<p>Így találta őt az új csillagfutás. <span class=
"pagenum"><a name="Page_53" id="Page_53">-53-</a></span></p>
<p>Nép, ki önnyelvét nem érté, s nevezte magát magyarnak. Nép, ki
öntörténeteit nem merte ismerni, s nevezé ezt tudománynak. Nép,
kinek meg volt tiltva a gondolkozás, meg a gondolat kimondása, s ki
nevezé ezt szabadságnak. – Nép, kinek egy húszad része nyúzta,
tiporta a többit, kiktől az emberjogokat elrablá, s nevezé azt
alkotmánynak; nép, ki semmi nagy, semmi nemes iránt nem érzett
többé, s nevezé azt boldogságnak, nép, kinek kezében nagy pénz volt
a batka, s egy kopott papirosrongy megtakargatott kincs, s ki
nevezé ezt nemzetgazdaságnak; nép, ki a csatából megfutott, ki
ellenségének nem merte arczát megmutatni, s nevezte azt hősi
vitézségnek; nép, kinek leányai kikaczagták a haza eszméjét,
bolondultak a külföld bálványai után, utálták hazájuk földét,
nemzetök nyelvét, apáik sírjait, őseik öltözeteit, s ki nevezte
ezeket anyáknak; ki megengedte nekik, hogy azon szívvel, mely a
honszeretetet nem ismerte, szerelmet, édes kéjt tudjanak érezni,
minőket más nőknek szabad érezni, a kik előtt szent eszme a
szülőföld, még boldogtalan napjaiban is!…</p>
<p>Jaj nekünk, jaj nekünk, kiket holtak átka terhel, de százszor
jaj unokáinknak, kiket apáik bűne ront meg.</p>
<p>Ne hozz vissza többet átkozott bujdosó, ne hozz vissza ide,
hajíts el valahol a pusztaságos éjbe s hagyj egyedül bujdosnom ott
a napok leteltéig.</p>
<p>Könyörtelen hatalom, ki a lelket embertudattal vered meg, vedd
vissza tőlem azt, vedd vissza a lelket, én nem kértem azt!</p>
<p>Mindennek szabad elmulni a világon, a mi született. – Nap és
hold, emberdicsőség és hulló csillagok enyészni fognak, maga e
bűneivel körülfelhőzött föld is remélheti, hogy egykor semmivé
lesz,… miért volna egyedül a lélek fájdalma az, melynek örök életet
kell élni!</p>
<p>Óh az örök kárhozat csak az ember számára van feltalálva, s ki a
túlvilágon arra tud emlékezni, hogy magyar volt s látja hazáját, és
tudja szeretni, annak számára nincs üdvösség a mennyországban.
<span class="pagenum"><a name="Page_54" id=
"Page_54">-54-</a></span></p>
<p>Csak a feledség, csak a multak nem tudása.</p>
<p>Még egyszer, még egyszer kelle téged látnom, óh hon. Szép
voltál, mint mindig, gazdagon tenyészett mezőiden a fű. Az üstökös
sugárain leszálltam téreidre. Bejártam azokat látva, láttatlanul.
Minden szép volt, minden virult. Kerestem a vízparti kunyhókat, hol
egykor alföldi halászok kötözék rongyolt hálóikat, s a távolból oly
édes danák zengtek. A kunyhók helyén most pompás városok álltak, a
gubás pőre nép helyén símaképű nép sürgött-forgott. Óh de én oly
örömest láttam volna szalmafödeleidet újra, oly örömest láttam
volna a pörgekalapú vigadozó subás népfajt, csakhogy azon édes
magyar dalt hallhassam újra, mi gyermekéveimből megmaradt lelkemben
s bírta minden ifjú gondolatom; óh csak egy szót, csak egy hangot
abból a mi magyar! Sehol, sehol! mindenütt idegen arcz, idegen
ajkak beszéde, idegen öröm, idegen bánat! A hajók nevei, a
boltfeliratok, mind más – nem magyar. Itt-ott bújkált félreeső
falvakban egy-egy öreg rongyos, életunt férfi, annak arczán
látszott csak valami homályos ismerős, az sem szólt senkihez,
hallgatva kerülte a világot, feje legörbült, megőszült, lelke
megnémítá. Senki sem tudta mi baja? senki, senki.</p>
<p>Elfeledte mindenki a három emberélet közt kihaltakat; hova lett
a nemzet? mit tett, mit hagyott maga után? nem tudta senki, nem
látta senki, nem beszéltek róla.</p>
<p>Beszéltek a hold lakosairól, az özönvíz előtt leélt időkről,
magyarokról senki; olvasták az egyiptomi rejtett irás
hieroglyphjait, a chinai 80 ezer betűs ábécét, magyar szavakat
senki. Egyszer akadtak csak poros könyvek közt egy éhen halt költő
rongyos iratára. Három híres nyelvbuvár vesződött vele álló
hónapokig. Az egyik cseremisz könyvnek állítá, a másik romlott
oláhnak, a harmadik cryptographiának tartá, melynek kulcsát senki
sem ismeri.</p>
<p>Elmentek-e innét – jobb hazát keresni? – elszéledtek-e a kerek
ég alatt s elvesztek a tenger néptömeg közt? vagy mind meghaltak s
el vannak temetve? vagy elfeledték <span class="pagenum"><a name=
"Page_55" id="Page_55">-55-</a></span> önön lételüket, s átesküdtek
más nemzet színeihez?… nem voltak, nem voltak sehol…</p>
<p>Egyetlen emlék, egyetlen kődarab, egyetlen régi pénz nem beszélt
felőlök, költőiket is az idő moha födé, kik egykor tetteikről
énekelni tudtak.</p>
<p>Néhány búskomor dal maradt csak még fenn utánuk, melyet idegen
népek eltanultak, elvesztek utóbb azok is, csodálatos érzelmeket
költének fel azok, miket nem volt többé szív, mely megtudjon
érteni. Utána mentek azoknak, kiknek lelkéből eredének – a
sírba…</p>
<p>Megsemmisülve roskadék a földre, melyről oly rövid idő annyi
szent nevet letörölt.</p>
<p>Az üstökös vészt hirdetve, fejem fölött állt az égen, mintha
mondta volna: «Igaz, úgy fog lenni».</p>
<p>Kétségbe estemben fölemeltem arczom az ijesztő rémhez, s szörnyű
imádságot mondék, nem kérve többet, mint ötven évi éltet: hogy egy
ezredév vétkei le legyenek róva.</p>
<p>Csak ötven évi éltet e nemzetnek: hogy a halhatatlanságot
megérdemelje!</p>
<p>Úgy kértem, úgy kértem erőszakos imádsággal, eskű erejű
szavakban az eget, hogy a csillagok közelebb látszottak jőni,
mintha könyörgésem igaz volta kényszerítené őket.</p>
<p>Irgalom Istene!</p>
<p>S im az «Isten» szóra, melyet kárhozottak nem bírnak kimondani:
halványúlni kezde az üstököscsillag, megfordult az égen, s percz
mulva sebes repüléssel távozva a csillagok közé, mindig kisebb,
mindig halványabb lett, majd végkép elveszett és én fölébredék.</p>
<p>Egy kis bogárka mászott végig az arczomon.</p>
<p>A nap épen ekkor kelt fel a puszta tulsó végén.</p>
<p>Minő meleg volt, minő ragyogó minden sugára!</p>
<p>A mezőn minden tavaszi virág újra nyilt, az ég derült volt, a
délibáb már fenn volt a láthatáron.</p>
<p>A távol falvakban a reggeli imára harangoztak, a Tisza vizéről a
tárogató bús hangjai tévedeztek felém. <span class=
"pagenum"><a name="Page_56" id="Page_56">-56-</a></span></p>
<p>Imádj Istent magyar nép!</p>
<p>Még ötven év s egy ezred őrlődött le, hogy megszülettél.</p>
<p>Mely nemzet egy ezred alatt sem tett semmit, nem érdemli, hogy
tovább foglalja a helyet a földön.</p>
<p>Imádjunk Istent hontársaim!</p>
<p>De ne imádkozzunk összetett kezekkel, cselekvő kéz, mit Isten
megszokott áldani: dolgozni, fáradni, ez az igazi magyar
imádság.</p>
<p>Igy imádkozzunk.<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<h2>MAHIZETH.</h2>
<p class="center">(Lappón ősmonda.)</p>
<h3>I.</h3>
<p>Még egyszer szétcsapott a magyar ellenségei között, megűzte a
tatárt a Caspitengerig, felnyomta a bessenyőt a jeges tavakig s
akkor elhatározá: hogy odább fog menni a Kuma vizétől.</p>
<p>Ott úgy sem akart megmaradni. Messze ázsiai hegyek közől hítták
elé e nemzetet hagyományúl maradt regék tejjel mézzel folyó
földről, melyet az ős Attila foglalt el népe számára s hosszú évek
során keresztül vergődött a magyar nép idáig, mindig küzdve, mindig
hadakozva az útban eső népekkel s mindig örülve a harcznak.
Ivadékok haltak ki már, a mióta ős honát elhagyta. Óriási lépteinek
<span class="pagenum"><a name="Page_57" id=
"Page_57">-57-</a></span> minden lábnyoma egy-egy győztes csatatér
volt. Három ily lépéssel egykor Attila keresztül lépte egész
Európát.</p>
<p>Közel három század folyt már le, hogy Aladár seregének menekülő
töredékei hirűl vivék őshonukba, hogy a nagy hún birodalom
összeomlott s a rokonok elhatározták azt újra feltámasztani; és
azóta még csupán fele volt megtéve a nagy útnak. Két világrészen
kellett magát keresztül törni a kis népnek s ha olykor nyugalmas
mezőkre találtak, voltak mindig gyávák, lusták közöttük, a kik ott
akartak megtelepülni s nem vágytak a tovább menésre, míg valami
hatalmas ellenség rajtuk nem ütött; akkor ismét a bátrak és
legénykedők álltak elő, a kik nem akartak megfutni az ellenség elől
s így majd a túlságos harczi vágy, majd a tulságos kényelem húzta,
halasztotta a tovább menetelt.</p>
<p>Egy évben a vezér mindkét bajnak véget vetendő, egész erejével
rátámadt jobbra balra fekvő elleneire s a győztes csaták végeztével
maga körül gyűjté népét.</p>
<p>– Elleneinket elvertük, szólt hozzájok pajzsaikra emelten. Ez
évben vissza nem jönnek s ha elmegyünk, nem mondják azt, hogy ők
űztek el innen bennünket. E földön nincs többé dolgunk, ide minket
semmi sem köt, ez nem hazánk. Távol innen van egy ország, a világ
legszebb vidéke, a hol legzöldebb a fű, legédesebb a víz, s
legfeketébb a föld. E földben nyugszanak Attila hamvai. Ott állanak
a rónákon a tűz nélkül maradt húnhalmok, ott nő vadrepkény Etelvár
romjain s avar körsánczokon. E föld a mi hazánk, e repkény a mi
homlokainkat illeti, e halmok ránk várnak, hogy újra meggyújtsuk
rajtok az áldozat tüzét, de jobban, mint erdő és halom várnak ránk
ott elmaradott rokonaink, ott áldozik titokban ős istenének a
székely, ott iszik bús áldomást szent kürtjéből a jász s várja azt
a napot, melyben újra előkereshesse kardját s bevallhassa, hogy ő
is magyar. Oda kell minekünk mennünk. Itt e sívár bujdosásban
elkallódunk, elpusztulunk, hírünk sem marad utánunk, – ott örökké
fogunk élni s <span class="pagenum"><a name="Page_58" id=
"Page_58">-58-</a></span> hírneve lesz a magyarnak, a míg a világ
világ lesz. Régen ottan lehetnénk már, ha czivódás és restelkedés
nem vont volna bennünket előre hátra. Most leesküszszük mind a
kettőt magunkról. Szövetséget kötünk: hogy soha sem fogunk oly
ellenséggel harczolni, a ki hátunk mögött marad, csupán azzal, ki
előttünk áll, s ha vannak közöttünk, kik jobb szeretnek itt
maradni, s szolgálni az idegennek, mint harczolni az ős hazáért,
azok maradjanak el tőlünk, nem visszük őket magunkkal, éjjel
menjenek félre az erdőkbe, hogy ne is lássuk, hogy neveiket se
tudjuk, hogy emléke, hogy írmagja se legyen közöttünk a
gyávának!</p>
<p>Az összegyűlt harczi nép felordított hármas kiáltással a vezér
széthangzó szavaira, s egyhangúlag helyeslé a továbbmenetelt, a
vezérek vérükkel pecsétlék meg a néphatározatot s a kivont szablyák
ragyogása hirdeté az égnek, hogy most utoljára látja itt a
magyart.</p>
<p>Másnap a gyulák kiolták a húnhalmokon az áldozat tüzét, a nép
felszedte a sátorokat, s a táltosok elbocsáták az útmutató fehér
sólymot.</p>
<p>Egyenesen nyugot felé repült az nyílsebes szárnyalással. A nép
szemeivel kisérte a szent madarat, míg fehérleni látta az égen s
mikor elnyelé a távolság szemei elől, megindult nyomában. Elől a
legtapasztaltabb vitézek csataosztályokra szakgatva, középett a
vének, a táltosok, a nemzeti ereklyék, a kehely, a kürt, a
Hadur-kard őrei, a nők és gyermekek bőrernyős szekereken követték a
tábort, utánuk jöttek a gulyák, a ménesek, rab jobbágyoktúl
terelve, s legvégül a tábor könnyebb fegyverzetű csapatjai.</p>
<p>Nappal utazott a tábor, este körülsánczolták magukat
szekerekkel, az asszonyok húst sütöttek, italt készítettek
posajtott tejből s reggel ismét tovább mentek.</p>
<p>Negyedik héten a mint egy erdőbe léptek, egy fehér szarvas
ugrott fel a csapat előtt. «Utána!» kiáltának a daliák, s megűzték
a pompás vadállatot. Az messze elvitte őket egy nagy széles
folyamig, azon keresztül uszott, az üldözők utána, a túlsó parton
elejték a nemes vadat, s a <span class="pagenum"><a name="Page_59"
id="Page_59">-59-</a></span> mint jelt adának a kürttel, az erdős
vidékből szőke fürtű, fekete öltönyű férfiak jelentek meg előttük,
vérszomjú ösztönnel támadva a határaikon megjelenő idegenekre.</p>
<p>A magyarok elfogadták a viadalt, mindig többen jöttek mindkét
részről, végre a vadászatból csata lett, mit két nemzet vítt
egymással. Az ellenállók vesztettek. A magyar nép egy lépéssel
ismét közelebb volt.</p>
<p>Így vezette őket országrul országra majd a fehér sólyom, majd a
fehér szarvas, a nemzetnek e két választott állatja, mely mindenütt
megjelenik legrégibb faragványainkon. A nemzetek hallották hirüket
és rettegék, s a mi első megjelenésük óta történt velök, az a
világtörténet könyveiben van megírva.</p>
<h3>II.</h3>
<p>A tova száguldók zaja elhangzott a távol rengetegben, itt-ott
lehete még látni távozó utócsapatjaik zászlóit az ormokon, a
távolból fel-felhangzott a tárogató hívó rivallása. Azután
elcsendesült minden. A nehány nap előtt oly zajos, oly népes vidék
üres maradt és laktalan. A fehér sátorok eltüntek a térről, csak a
távol ködében látszott valami nagy szétterült város, melynek
szeszélyes alakú cseréppalotáit ideiglenes lakhelyül építé a
keresztül vonúlt nép, elköltözéseivel ott hagyva azt laktanyáúl
denevérnek és viharnak.</p>
<p>Mikor minden elcsendesűlt, előkullogtak az erdőkből egyes
elmaradt alakok, egymástól visszaijedők, egy-egy falka juhot, vagy
egy eldugott üszőt terelt egy némely maga előtt, s az elhagyott
város felé iparkodott.</p>
<p>Azok voltak ezek, kik inkább akartak hátramaradni a nyugalmas
megszállt földön, mint nekiindúlni ismeretlen országok, népek közé
végevethetlen csaták elé.</p>
<p>Szót fogadtak a vezérnek, félre vonultak az erdőbe, mikor a
tábor útnak indult, s csak mikor már nem hallatszott semmi nesz,
akkor jöttek ismét elő, mint egy előre tett összebeszélés szerint
az üresen maradt városban <span class="pagenum"><a name="Page_60"
id="Page_60">-60-</a></span> összejövendők az új vezér-választásra
s az ország ujonnan rendezéseire.</p>
<p>A város kunyhói, palotái, üresen voltak hagyva mind. Egyenkint
szállingóztak bele vissza a lappangó elbujdoklottak s napok mulva,
havak mulva, mikor már mind együtt voltak, alig ment az egész
elmaradt nép száma nehány százra.</p>
<p>E tudat földig sújtá az elmaradókat, ők legalább azt hivék, hogy
a nép fele ott marad, im alig egy ezredrész maradt hátra, és az is
mind férfi volt, nő egy sem maradt velük.</p>
<p>A szégyen meghajtá fejüket. Hát a legutolsó nő is bátrabb,
erősebb volt mint ők, s inkább elhagyta férjét, apját, kedvesét,
mint nemzetét!</p>
<p>Egy nagyravágyó, ábrándos ifjú volt közöttük, kit Züllőnek
neveztek el, mert szeretett mindig erdőkön, hegyeken bolyongani.
Ezt mindig bántotta az a vágy: hogy ő valaha vezére, fejedelme
lehetne a magyaroknak! Midőn a nép elhatározá, hogy odább fog
menni, Züllő alattomban széjjeljárt biztatni a kétkedőket: hogy
maradjanak el, itt külön országot fognak alapítni. Most azt hivé,
hogy kétfelé fog szakadni a nemzet s hátra maradt, hogy az
itthagyottak fejedelmévé legyen. Az lett – övé maradt az ország,
erdeivel, legelőivel, folyamaival, de ember nem maradt benne, az
egész nép, mely őt fejedelemnek nevezte, alig volt elég arra, hogy
egy falvat betöltsön vele.</p>
<p>Az erős lélek a sivatagban is otthon találja magát, de kit a
lélek súlya nyom, annak kétségbeejtő a magány. A hátramaradt
rokonok elbusultan kongtak alá s fel a rájuk maradt örökségben.
Némelyik kiállt a dombokra, ott várta napestig, hogy nem jön-e még
valaki innen, vagy amonnan. Másik bevette magát egy házba, s ki nem
jött onnan napestig. Volt olyan, ki reggel megindult eltávozott
rokonai, s gyermekei után s estére ismét visszajött elrettenve a
csendes ligetektől.</p>
<p>Senkinek sem volt semmire gondja. A fejedelem egyedül
<span class="pagenum"><a name="Page_61" id=
"Page_61">-61-</a></span> járkált visszhangzó palotájában, senki
sem őrzé kapuját, a nyájak legeltek, merre nekik tetszett, senki
sem ügyelt reájok s ha kelt, ha nyugodott a nap, senkinek sem
jutott eszébe a kürtöt megfúni az ősisten üdvözletére.</p>
<p>– Elveszünk itt, zúgott a nép. Körülünk idegen népek laknak, kik
eltipornak bennünket; egyenkint eltemetjük egymást s ivadék nem
marad utánunk, mert nőink is elhagytak mind. Elveszünk.
Elpusztulunk.</p>
<p>Egy éjszakán szokatlan rettentő zörgés veré fel az aluvókat,
mintha millió hajító dárda hullana az ég aczél boltozatára, vagy
mintha vasas szekerek nyargalnának érczhidakon keresztül s az
álmaikból felijedők egy rémséges tüneményre virradtak fel.</p>
<p>A láthatár észak felől tündöklő fénytengerben úszott, melyet egy
lángoló tűzszivárvány látszott elkerítni a sötét violaszín égtől, e
félelmetes tűzkaraj közepéből iszonyú fénylő sudarak emelkedtek
villámgyorsasággal az ég felé, sűrűen, mint egy tűzeső, mely a
földről hull az égre, a szivárvány minden színeit viselték magukon,
a sötétkéktől a lángvörösig s úgy csattogva és zörögve, mintha égő
dárdák volnának, a mik egymáshoz verődnek. A láthatár többi részén
halvány rózsaszín volt az ég s a tele hold sápadt fénye halavány
halottvilágot vetett az ég tulsó oldaláról a vidékre, melyet más
oldalról bíbor színre festett a tündéri tünemény. A fák, a bérczek
izzani látszottak, mintha mind tűzben, lángban állanának, míg a
fényesebb csillagok a brillant fényözönből is keresztül
tündököltek.</p>
<p>E tünemény volt az északfény, nem ritkaság e tájékon. A mióta a
magyarok itt tanyáztak, most másodszor jelent meg nekik. Első
alkalommal, mikor a vitézebb faj itt volt, az álmaikból
felriasztott hadak kardra és dárdára kaptak, s felajzott nyilakkal
mentek a rémséges tünemény elé, várva, hogy ördög lesz-e vagy
tündér, a ki ily zajjal jön ellenük? s akárki lesz, megharczolandók
vele. Most remegve borult arczra a lelkevesztett csoport. Minden
állat reszketve feküdt a földre. A nyájak az ijedtségtől bénultan
<span class="pagenum"><a name="Page_62" id=
"Page_62">-62-</a></span> bujtak össze s a szarvasok az erdőkből a
puszta városba futottak. Az ember eltakarta arczát a fűbe. Az őserő
kiveszett a szívből. Vége volt az erőtudatnak, mely arra tanítá a
magyart, hogy akár Istennel, akár emberrel áll szemközt, fejét
mindig felemelje. Rokonaik egykor nyilakkal lövöldöztek az ijesztő
tüneményre s túlordíták csatakiáltásaikkal annak fenyegető
ropogását és daczoltak, ők elrejték arczaikat előle és
remegtek.</p>
<p>S ime a lángszinűre festett erdők közepéből egy alak látszott
feléjök közeledni, egy csodateljes ábra.</p>
<p>Egy fehér hölgy fekete szarvason ülve, minőhez hasonlót sem nőt,
sem szarvast nem láttak azelőtt.</p>
<p>Az irámvad széles ágbogas szarvai hátrafelé voltak hajolva, feje
vastag és bivalyéhoz hasonlő szőre hosszú, lompos, fekete, minőre
sohasem vadásztak a magyarok.</p>
<p>A nő, ki a nyargalóczon ült, könnyeden, mint a legjobb amazon,
halavány volt és kékszemű, hosszú sárga hajfürtei térdeig omlottak
alá, egy kezével az irám szarvába kapaszkodott, másikban egy tobzos
fenyőágat tartott. Tekintete parancsoló volt és igéző.</p>
<p>– Keljetek fel! kiálta a férfiak közé érve, kik babonás
csodálattal tekintének fel reá. Én vagyok Mahizeth, fehér
tündérország királynéja, e fény amott e tündérhon éjszakai
napvilága. Jertek velem, én elviszlek benneteket oda, hol e tündér
nap ragyog, hol kristályból van a bércz, s gyémántporral,
csillagpehelylyel van hintve a föld, ott nem éget a napsugár; maga
az ég tart árnyékot. Ott nem kell nyájat és ménest terelni: maga
őrzi az magát. Ott nem kell áldozni napistennek, reggel, este: –
egyszer kel fel, egyszer megy le minden évben ott a nap. Én vagyok
Mahizeth, a fáradtságtól irtózók védasszonya. Jertek velem,
elviszlek olyan országba, a melyen túl nincsen ország, a hol a
föld, a világ végződik; nem lesz ottan ellenségtek, kivületek ember
nem fog ottan járni, nyugalmas jó hazátok lesz, melyet nem jön soha
senki elfoglalni. Én vagyok Mahizeth, a harcztól irtózók
védasszonya. Jertek velem. <span class="pagenum"><a name="Page_63"
id="Page_63">-63-</a></span> Én adok tinektek nőket, a kerek világ
összeszedett szépségeit, a ki milyenre gondolt valaha, olyat
választhat közülök. Én vagyok Mahizeth, a gyámoltalanok
védasszonya. Én adok tinektek hazát, messze levő magányos földön,
én adok tinektek nőket, szépeket, szerelmeseket, adok tinektek
nyájakat, adok hosszú napot, hosszú éjszakát és védelmet minden élő
ember ellen. Jertek velem.</p>
<p>A férfiak elborzadó bámulattal néztek fel a csoda nőre, ki a
mint szavait végzé, elhanyatlott az északfény, a ragyogó
lángsugarak, a szivárvány-oszlopok leroskadtak, a fény mindig
összébb rogyott, végre nem maradt az égen más, mint egy halvány
aczélfény, melynek violaszín kékjéből oly hódító tekintettel tünt
ki a magas fehér nőalak, fején hatágú ezüst koronával, hosszú
fátyolöltönye fényes csillagokkal áttörve, szemeiben is, mintha
csillagok égnének, arcza s mezetlen karjai fehérebbek, mint a hold.
Oly hideg volt reá nézni s a szív mégis úgy melegült.</p>
<p>– Üdvözöllek, ismeretlen Joel, szólt rebegve Züllő a hideg
tüneményhez, s úgy reszketett a mint közelebb lépett hozzá,
szemeinek két hideg csillagától, s mégis vonta őt valami a bűbájos
hölgy körébe, úgy vágyott keblére szédülni, őt magához szorítani és
az ölelés között vele együtt kőszoborrá merevülni, mintha a
szerelem megváltoztatta volna rendes hatását s lángra gyujtó meleg
helyett kristályfagyasztó hideget támasztott volna szivében.</p>
<p>Köröskörül a férfiak fázva, dideregve bujtak gunyáikba. Mi
támasztotta ezt a hideget?</p>
<p>Mahizeth lehajlott a tántorgó ifjuhoz s keblére ölelte a
lappangók fejedelmét; Züllő érzé, mint szívja ki lelkét ajkain
keresztül a varázshatalmú nő és hagyta magát elbájolva, elbűvölve
csókolni s midőn Mahizeth levevé szájáról ajkait, lelke nem volt
övé többé, a tündér kilopta azt belőle.</p>
<p>– Kövessük e védő Joelt, mondá társainak Züllő, Mahizeth
<span class="pagenum"><a name="Page_64" id=
"Page_64">-64-</a></span> fátyolruháját fogva reszkető kezével.
Legyünk imádói mind, ki bennünket megszabadít s megoltalmaz.</p>
<p>A lappangó csoport hallgatva hagyá helybe vezére szavát.
Testvéreik hangos ordítással szokták helyeselni, ha a fejedelem
indítványozott valamit. Hozzájuk illett a hallgatás.</p>
<p>Csendesen felkerekedtek, összeszedte mindenki a mije volt, s
borongós éjszakában megindultak, a merre az ismeretlen alak vezette
őket.</p>
<p>Mentek, mentek erdőkön, völgyeken, folyamokon keresztül, a
bujdosás útja rengeteg sivatagokon vezette őket kasul, hova a
vadállat is csak meghalni jár, iszonyú vízmosási szakadékokban volt
megpihenő tanyájok, a lappangó bujdosás annyira elvette lelkeik
erejét, hogy már az erdőzugástól s a madárkiáltástól is féltek s
ilyenkor annál babonásabb ragaszkodással gyűltek a csodás asszony
körül, a ki nem félt semmitől.</p>
<p>Egyszer egy mély sziklavölgybe vezette be őket Mahizeth, melybe
omló szakadással tajtékozott le a hegyi patak, köröskörül roppant
fenyőfarengeteg borította a sziklákat s mentül lejebb szálltak a
völgyfenékbe, a táj annál jobban elsötétült, a sötét fenyőlombok
eltakarták az eget, csak a fák tetején elvesző szél zugása
hallatszott alá.</p>
<p>A férfiak követték az asszony nyomát, nem törődve már semmivel;
a hegyi patak a völgyben két ágra oszlott, az egyiken ingó
gyékényhid vezetett keresztül, melyen a mint a lappangók keresztül
vonultak, a fák közől egy csoport házat láttak elő csillámlani.
Szivök megkönnyebbült, – hát még mikor e házak lakóit megpillanták!
Csupa nők laktak itten, a világ minden nemzeteiből összegyűlve, a
legszebbek, a legszerelmesebbek. A lángszemű mongol vérpiros
ajkával, a bársony síma hindú epedő fátyolozott szemeivel, a
halavány sárga persa, oly karcsú, mint a virágszál, a párducz
hajlékonyságú kún, a liliomfehér szőke alán, s a kövér, tölt
termetű bolgárhölgy, minden izlés megtalálhatta köztük vágyképét.
<span class="pagenum"><a name="Page_65" id=
"Page_65">-65-</a></span></p>
<p>– Ime e nők tieitek, szólt Mahizeth a lappangóknak. Értetek
epedtek, rátok vártak ez ideig, tinektek fognak örülni ezután.</p>
<p>S a szenvedélyittas nők odarohantak a férfiak közé, kik még
mindig nem mertek hinni szemeiknek, azt hivén, hogy ez is csak
tündéri álom, míg a karjaik közé simuló hölgyek csókjaikkal be nem
bizonyíták, hogy ők is csak földi lények.</p>
<p>Te lészsz enyém, – te – te – téged választalak. Ezt ölelem, ezt
csókolom! Az egész egy tündér ábra, hol az ember a bűbájos lények
közől nem tudja melyikhez nyuljon, míg lassankint mindenki párjához
akad s a hizelgő, kaczérkodó asszonyok páronkint félrevonulnak apró
fehér házaikba kiválasztott férjeikkel.</p>
<p>– S te nem választasz magadnak? kérdé Züllőtől Mahizeth, ki
elámultan állt e káprázat közepett. Züllő is szeretett volna
választani, egy halavány, sötétszemű, karcsú némber állt ott a
csoport között, alig több még, mint gyermek. Oly ismerősnek
látszott az neki, s oly epedve, oly szerelemtől haldokló
tekintettel pillantá rá. De Züllő nem birt az őt bűvkörében tartó
igézettől szabadulni s a helyett, hogy oda futott volna a rá
epedően néző hölgyhez, szédülten veté magát Mahizeth keblére:
«téged imádlak, téged szeretlek».</p>
<p>Az a másik könyező arczczal tért egyedül vissza gunyhójába,
Mahizeth diadalmas kaczajjal vezeté a fejedelmet czedrus
hajlékába.</p>
<p>Az éj leszállt. Részeg, ittas volt minden ember a gyönyörtől, s
akár álmodott, akár ébren volt, tündérországban hivé magát.</p>
<p>A holdvilág besütött Mahizeth ablakán s Züllő arczára
világított. A fejedelemnek megfájdult a feje a holdfénytől s
felébredt rá. Úgy tetszék neki, mintha valaki az ablakon át reá
nézne s nyöszörgően sohajtana. Hallgatózott, a sohaj ismételve lőn
s mintha nevét mondaná valaki nagy halkan. Végre megismerte a
kisértő arczban azt a némbert, <span class="pagenum"><a name=
"Page_66" id="Page_66">-66-</a></span> a ki oly ismerősnek látszott
az imént előtte s önkénytelen lépett hozzá.</p>
<p>– Mit akarsz itt?</p>
<p>– Fuss innen! fuss Züllő! szólt a némber suttogón. Jaj neked,
hogy ide jöttél, jaj neked, ha itt maradsz.</p>
<p>– Ki vagy te? mintha ismernélek.</p>
<p>– Én vagyok Nünüke, a ki gyermekkorom óta szerettelek s kit
szülőim más férjhez erőszakoltak.</p>
<p>– S hogy jösz te ide?</p>
<p>– Férjemtől elszöktem a menyegzői éjszakán, mert csak téged
szerettelek.</p>
<p>– Emlékszem rá, nevedet azután egy bogárnak adták, mint szokták
a megvetett nők neveit az utált rovarokra ruházni, hogy a késő
ivadék is undorodni tanuljon tőle. De hogyan jöttél ide? Micsoda
hely ez itt?</p>
<p>– Ez a férjeiket elhagyott nők menedéke,<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a> kik
a körül fekvő országokból ide szoktak menekülni, századok óta
szokás által szentesített rejthely, a hol a férfiak csak addig
vannak tűrve, míg ifjak és délczegek.</p>
<p>– És Mahizeth e tündérnő?</p>
<p>– Ő a scandinav király neje, ki férjétől ideszökött s épen ez
által hozott romlást a gyarmatra. Addig tűrve voltunk, míg ki nem
tudták, hogy Mahizeth is itt van, ekkor elhatározá a király, hogy
semmivé teszi ezt a fészket, hol az országok minden bűvös és
csábító asszonyai összecsoportosulnak. Irtó dandárai már útban
vannak erre. Menekülj.</p>
<p>– Szólani fogok Mahizethnek. Ő segítend.</p>
<p>– Hasztalan. Ő nem tündér, asszony ő is, mint a többi. Szebb, de
rosszabb mindnyájunknál. Ő is tudja férje közeledtét s nem
szándékszik azt bevárni. Fel akar vonulni <span class=
"pagenum"><a name="Page_67" id="Page_67">-67-</a></span> észak
felé, oly messzire, a hova utána nem mehet ember, az egész
gyarmattal. Ezért hítt el magával benneteket, hogy ott is legyen
öröme, a hol már ember nem lakik. Fuss innen Züllő, hagyd el ez
átkozott helyet, keresd fel elhagyott rokonaidat, ők megengedik,
hogy közöttük élj, vagy ha azt nem, megengedik, hogy közöttük
meghalj, és az is jobb, mint itt e néppel maradnod.</p>
<p>– Mit tegyek? szólt Züllő reszketve. Meg vagyok rontva, nincs
erőm, nincs bátorságom, félek mindentől, félek a semmitől, az erdők
magányától. El vagyok tévedve, nem tudom merről jöttem, nem tudom
merre van észak, merre van dél! nem ismerem az idegen népek nyelvét
s a magamét nem merem beszélni. Éhen elhalok, míg emberekhez érek,
s ott azok ölnek meg.</p>
<p>– Jer velem, én elvezetlek. Ismerek erdőt és völgyet, mert ide
is magamtól találtam, az itt lakó asszonyoktól megtanultam minden
nemzet nyelvét érteni, majd beszélek én helyetted mindenütt. Ha
alszol, megőrzöm álmodat; bejárok a városokba számodra koldulni, s
ha veszély fenyeget, életemmel védelmezlek. S mind ezért nem
kivánok tőled semmit, nem kivánom, hogy szeress, még csak azt sem,
hogy egykor megemlegess, csupán azt, hogy ha eljutsz velem ismét
rokonaink közé, – temess el hazám földébe.</p>
<p>– Te jó leány vagy, Nünüke.</p>
<p>– Nem vagyok én sem leány, sem nő, hanem meg vagyok átkozva,
siess, vedd kardodat s hátra se nézz. Az éj néma.</p>
<p>Züllő nem állhatá meg, hogy Mahizethhez vissza ne térjen egy
perczre.</p>
<p>– Ne menj oda, mert akkor itt maradsz, suttoga a némber az
ablakon át.</p>
<p>– Csak azt nézem meg, alszik-e?</p>
<p>Mahizeth márványfehéren feküdt nyugágyán. Minden arczvonása
hideg volt és mozdulatlan. Züllő lélekzetfojtottan jött vissza tőle
s kihágott a nyilt ablakon. <span class="pagenum"><a name="Page_68"
id="Page_68">-68-</a></span></p>
<p>– Most jer fussunk, szólt, megfogva Nünüke kezét.</p>
<p>– Kardodat elfelejtetted.</p>
<p>– Nincs nekem erőm kardot huzni többé. Meg vagyok rontva nagyon,
szólt Züllő s futott a leánynyal a sűrű erdőn keresztül, hátra sem
merve tekinteni.</p>
<p>Egyszerre egy hangot hallott, mint a hárfahúr, vagy a nyílideg
pendülése s egy sivító füttyenést, mintha pokolmadár hasítná a
léget s érzé e pillanatban, hogy Nünüke visszarántja őt kezénél
fogva.</p>
<p>Hátra nézett. A hölgy egy nagy cserfa derekához támaszkodott
háttal s fejét hátravetette; – ajkai ki voltak nyilva.</p>
<p>– Jer hát, siessünk. Mi bajod?</p>
<p>A hölgy nem felelt s Züllő nem birta őt kezénél fogva elvonni a
fától, melyhez támaszkodott. Oda lépett hozzá s akkor vette észre
ijedten, hogy a hölgy egy nyílvesszővel szivén át a fa derekához
van szegezve.</p>
<p>Züllő ijedten sikolta fel, s e pillanatban egy hideg kéz érinté
kezét, hátra nézett, egy magas fehér nő állt előtte, márványhideg
arczczal, a tegze vállára volt vetve.</p>
<p>Züllő elkábultan hullott a hideg nő lábaihoz s megsemmisülten
rebegé: «Mahizeth!»</p>
<h3>III.</h3>
<p>Korán reggel jött a hír, hogy a scandinav király közelget
dandáraival az asszonygyarmat felé, elszökött feleségeért. Az útban
eső népek közől hozzá csatlakozott minden megcsalatott férj, kit
felesége elhagyott s most a szerelemféltés vérszomjával jönnek az
elárult gyarmatot felkeresni s kiirtani. Jaj annak, kit ott
találnak, irgalomra nem számolhat. A keresők ordítása már
hallatszott a távol ormokon.</p>
<p>– El innen, el, kiáltának az asszonyok s a férfiak nem mondák
nekik: «ne féljetek, mi kiállunk védelmetekre». <span class=
"pagenum"><a name="Page_69" id="Page_69">-69-</a></span> Bűntudat
és lélekzsibbadás futni kényszeríté őket. A megijedt asszonyok
sirva-riva borultak új férjeik nyakába s magukkal ragadták őket, a
rémület siettető kiáltásaival távoztak el a faluból s rohantak a
rengetegnek.</p>
<p>Még egyszer megállt Züllő a menekvő csapat előtt, fel akarva
őket tartóztatni. «Miért ne halhatnánk meg itten?» De azokon már
erőt vett a félelem. «Odább, odább!» ordítának s magukkal ragadták
az országtalan fejedelmet s futottak Mahizeth után, ki elől
nyargalt a fekete nyargalóczon s vitte a menekvő népet erdőkön,
mocsárokon keresztül.</p>
<p>Mikor már napokig, hetekig tartó futás után jó messzire
elhaladtak, ott megtelepültek ismét megpihenni. De alig verték le
kunyhóik szobrait, midőn ismét hallották hátuk mögött a közelgő
üldözők zugását, kik nyomukban maradtak s a boszú kitartásával
törtek utánuk mindenütt.</p>
<p>Elbujdostak erre, arra, keresztül mentek nagy széles folyamokon,
kopár sziklagerinczeken hágtak át, azt hive, hogy az üldözők
nyomukat vesztik. Mind hasztalan. Alig települtek le valahol, a
boszuállók kitudták az új menhelyet s nekik újra futni kellett.</p>
<p>Néhol el voltak egy évig is egy helytt, már azt hitték, hogy ott
meg fognak nyugodni, ismét jött a rémséges hír, hogy a boszut
esküdt férjek táborral jönnek ellenük s futni kellett ismét odább,
ismét messze, mindig oda, a hol már ember nem lakik. Feljebb,
feljebb, éjszak felé, futva az emberszó elől, kerülve a lakott
földet.</p>
<p>Ott a hosszú utazásban lassankint mind elvénültek; nélkülözés,
bujdosás közt lefolyt évek elhozták rájuk az aggságot, Züllő haja
is megfehérült s a bűbájos Mahizeth is megszünt tündér lenni, lett
belőle boszorkány.</p>
<p>Hosszú évek sora után egy puszta térre jutott a lappangó
csoport, és az volt a világ vége.</p>
<p>A merre csak a szem látott, hóval volt fedve a vidék, köröskörül
kopár, növénytelen bérczek, megholt hegyek szegték be a láthatárt,
elől egy nagy fehér tenger látszott, <span class="pagenum"><a name=
"Page_70" id="Page_70">-70-</a></span> összetorladt jéggel fedve,
melynek sehol sem volt partja, a hidegtől szikrázó ködben sáppadtan
járta köröskörül a láthatárt a vénségtől megőszült nap, semmi
meleget sem terjesztve maga körül. Nem volt sem napkelet, sem
napnyugot. Az elkényszeredett nép a kemény földbe vájt magának
nyomorú hajlékot s az útban elhullott nyájak bőrét felszedte fázó
testére.</p>
<p>A rövid, hűs ősz elmult s jött a hosszú, csikorgó tél. Madár nem
járt a tájékon, egyszer elkezde a nap mindjárt feljötte után
lemenni s éjfélkor ismét az ellenkező oldalon felmerülni a
tengerből, kettős megjelenésével rémítve az embereket. Ez így
tartott néhány napig, akkor végkép letünt a nap, s azután kimaradt
egészen.</p>
<p>A lappangók, kik előtt a nap volt az egyetlen istenség, a kit
tiszteltek, napokig, hetekig várták újra megjelenni az égen az
eltünt égi fényt s midőn az nem jött többé vissza, a kétségbeesés
dühével rohantak Mahizeth gunyhójához, mely nem volt külömb a
többinél, nyomorult lelkeiknek minden fájdalmait reá öntve.</p>
<p>– Átkozott légy te, ki bennünket ide hoztál, és átkozottak
legyünk mi, kik téged ide követtünk; halj meg általunk, vagy te ölj
meg bennünket átkozott boszorkány!</p>
<p>Az átokhangra előjött Mahizeth, fekete nyargalóczán ülve.</p>
<p>– A mit kivántatok, itt van! mondá nekik nyugodt hangon. Kellett
nyugodalmas haza, melyet nem háborgat senki, hol ember nem lakik
közel, itt van! benne vagytok. Kellett nyugodalmas élet, melyet
harcz meg nem zavar. Elértétek. Sirotok nem lesz csatatér. Kellett
nyáj, melyet nem kell őrizni, ott nyargalnak az irámok, azok a
tieitek. Kellett nap, melynek ne áldozzatok minden reggel, minden
este, ám letünt az s félévig fel nem fog jönni. Emlékezzetek reám,
az én nevem volt Mahizeth, a kislelkűek ördöge! s hosszú éjsarki
éjszakákon beszéljetek majd felőlem a fiaknak és unokáknak, kik
nyomorúbbak lesznek mint ti. <span class="pagenum"><a name=
"Page_71" id="Page_71">-71-</a></span></p>
<p>Az északfény teljes pompájában tünt elé a láthatáron; Mahizeth
egy csoport havat markolva fel, azt a kétségbeesettek arczaiba
szórta s pokoli gúnyhahotával nyargalt a szivárvány tüzében ragyogó
földsark felé. Soha sem látta őt senki többé. Hihetőleg megfagyott
valahol a tenger jéghegyei közt.</p>
<p>A nyomorú nép pedig ott maradt a véghetetlen éjszakában. A
természet rémségei kiforgatták ott lelkéből. A hold soha le nem
ment az égről s a fehér föld világított tőle ijesztő kisértetes
fénynyel. Majd az északfény gyulladt ki zöld, kék és vörös
tűzcsőjével, pokoli szivárványával és rózsaszínű egével, majd meg
olyan zivatar jött, hogy a jéghegyeket tördelte egymásra s a földbe
ásott gunyhókat mélyen eltemette a hó alá, majd ismeretlen
vadállatok jelentek meg ajtóik előtt, fehér medvék, vastag fejű,
hosszú agyarú, halfarkú csodák, minőkről soha beszélni sem
hallottak s mikkel most élet-halálra kellett küzdeniök.</p>
<p>Majdan gyermekeik is születtek és azok oly törpék, oly nyomorúak
voltak, mintha nem is azon Isten alkotná őket, a ki a többit.</p>
<p>A hosszú éjszaka csoda-rémeivel megfosztá lelkeiket minden
előbbi hitétől. Mindenféle képtelen babona foglalta el sziveikben a
vallás helyét, elfeledték az Istent, csak az ördögökre emlékeztek.
Rettenetes volt rájuk nézve az élet és rettenetes a halál.</p>
<p>Így látta egymást a későbbi ivadék nemzedékről nemzedékre
eltörpülni, elnyomorodni. A kik most e helyen laknak, már alig
emberek többé.</p>
<p>A négy láb magas férfi közöttük már óriás, hölgyeik rútak,
ifjaik erőtelenek, koponyájok lapos, arczuk dőre, nem ismernek
semmit a mi nagy, a mi nemes. Hazát nem szeretnek, mit is
szeretnének azon a hideg földön. A szerelem és a szerelemféltés
náluk ismeretlen, kinálni szokták hölgyeiket az idegennek, s még a
kinek lételét a tengerszigetek vadjai s az erdei madarak is sejtik
és megünnepelik, ők az Istent sem ismerik. Csak a midőn a hosszú
<span class="pagenum"><a name="Page_72" id=
"Page_72">-72-</a></span> téli éjben megjelenik zörögve a bűbájos
északfény, tekintenek félve reá s borzalommal suttogják olykor
magukban: «Mahizeth… Mahizeth… Mahizeth».</p>
<p>Nyomorban, fázásban, éhezésben folyik le kínzott életük, napokig
elkergetik a puszták és tengerek vadait, míg egyet elejthetnek
belőlök, s azzal aztán hetekig lakoznak. És ha jön a halál, az
nekik nem megváltó angyal, hanem fojtogató lidércz. Kínnal hagyja
el az éltet a nyomorult fókavadász, melynek csak fájdalmait ismeré
s mikor meghal, megátkozza magát, és a földet, mely őt szülte és
azokat, kik utána megmaradnak.</p>
<p>S e nyomorult nép nyelvében a föld minden nemzetei találnak
ismerős emlékre, de legtöbbre a magyar. Az édes, csengő keleti
nyelv itt-ott kitünik még eltorzított ajkaikon. Hidegvette az is,
mint az odavetődött nyirfa, mely ott csak csenevésző bokorként
jelenik meg.</p>
<p>Historiájuk, őseik nincsenek. Apja nevére sem emlékszik
senki.</p>
<p>De mintha gunyolni akarná őket a világ, még most is
«lappanóknak» nevezik őket.</p>
<p>Ők laknak a világ végén, ők az emberek között a legutolsók.</p>
<h3>IV.</h3>
<p>Azok pedig, kik eltávoztak új hazát keresni, dicsőséggel
jutottak el hazájukba s megtelepültek a földön, melyben Etele
hamvai nyugszanak.</p>
<p>Sok század folyt le azóta, hírüket egy sem csorbítá, nagynak,
nemesnek ismerte őket a világ, még a szerencsétlenségben is.</p>
<p>Mindig velük volt a választott Isten s míg más vándor népek nyom
nélkül enyésztek el a történetben, őket megőrzé a haláltól.</p>
<p>Életük soha sem volt csata nélkül, de soha dicsőség nélkül.
<span class="pagenum"><a name="Page_73" id=
"Page_73">-73-</a></span></p>
<p>Sokszor öntözék vérükkel az elfoglalt új hazát, de az háladatos
volt érte, a föld legszebb, legvirulóbb ott volt mindig, a hol ők
laktak.</p>
<p>Hölgyeik bájolók, ifjaik délczegek, daliásak, ép, egészséges
arczukról leolvasható a benszületett okosság és léleknemesség, mely
nemzetüket mindig jellemezte.</p>
<p>Minden évszak meghozza számukra gyönyörét, a föld kenyeret ad és
gazdag füvet, a hegyek lánglelkű bort, a mezőkön gulyák és ménesek
legelnek.</p>
<p>A harcz hősöket teremt közőlük, a béke költőket és bölcseket, s
nyelvük a legcsengőbb, a legvirágosabb kelet legragyogóbb nyelvei
közt.</p>
<p>Ők laknak a világ közepén s az emberek legelsői közt foglalnak
helyet.</p>
<p>Most tegyetek hasonlítást és borzadjatok vissza.</p>
<p>A sors így büntet és így jutalmaz.</p>
<h2>MÁSIK HAZA.</h2>
<p>Ki minden jót elveszíte, a mit a föld adhatott, szabad legyen
annak ábrándozni új életről, új világról, új hazáról.</p>
<p>Sokan elmentek már oda, vissza egy sem tért közülök, elmondandó,
mi út vezet az új hazához, melyik csillagban van az? minő élet
lehet ottan?</p>
<p>De az érzés maradandó, a szenvedő, a haldokló vigasztaló
enyhülettel gondol a nemlátott honra, melynek sejtett partjairól
édes ösztön él szivében, mint vándor madáréban a déli tájról.</p>
<h3>I.</h3>
<p>Száz meg száz évvel ezelőtt három magyar ifjú megindult az
őshazát fölkeresni, melynek borongó emléke élt még akkor a nép
ajkán. <span class="pagenum"><a name="Page_74" id=
"Page_74">-74-</a></span></p>
<p>Üldözött volt mind a három. Egynek családját kiirták a
szomszédok, másikban a sötét vakhit üldözé a felvilágosult férfit,
a harmadik királyi faj utóda volt, kinek ősét számüzé a győztes
párt, s az unoka koldusul származott el idegen ellenséges országba.
Ennek neve volt Julián.</p>
<p>A három ifjú szivében megérett a vándor madár vágya, az ösztönző
sejtelem távol keleti tájékról, nem látott, de hitt rokonnépről,
lelkeik előtt az elmerengés látnoki perczeiben bájos vidékek
jelentek elő: napsugáros mezők, szellős sátorokkal, lilaszínű
ormok, s lengő pálmaerdők, a széles kék tó felett a repülő kócsag,
melyre kézívvel les a barang-unoka, s a nappali álom csalogatva
hívta őket maga után.</p>
<p>Vannak szentelt érzelmek, miket csak egy bizonyos kor, csak egy
bizonyos nép ismer, melyek más kor, más nép előtt felfoghatatlanok
maradnak. A spártai szigorú egyszerűsége, – a szent szűz számára
eljegyzett asceták magasztos fogadásai, – a vértanuk martyr vágyai,
– a kereszthadak lázas szenvedélye, – az islandi honvágya – s az a
titkos, bánatos sejtelem, mely nyugtalan életét
századokról-századokra fentartotta a magyarnál, megtudni népe
bölcsejének helyét, megtudni, ha van-e még testvére valahol a kerek
földön? van-e több hazája ennél az egynél?</p>
<p>A három ifjú zarándokruhát ölte magára s hajóra ült Byzanczban,
hol az elűzött Geyza utódaival szaporodtak az idegen föld
koldusai.</p>
<p>A byzanczi hajó a márványtenger tulpartjáig vitte őket, ott
kitette egy ismeretlen város kikötőjébe. Az ifjak ott maradtak
egyedül.</p>
<p>A roppant nagy városban a zigéok királya lakott, egy becsületes
keresztyén ember, a kinek volt száz felesége.</p>
<p>A templomok tornyain ragyogott mindenütt a kereszt, az estharang
zúgva kongott mindenfelől; az ifjak betértek egy templomba
imádkozni a keresztyének Istenéhez.</p>
<p>A templom közepén fel volt állítva a feszület, de mellette
<span class="pagenum"><a name="Page_75" id=
"Page_75">-75-</a></span> köröskörül apró bálványok oltárai álltak,
miken füstölt az áldozat tüze, a napisten, holdisten arany, ezüst
szobrai jobbra balra álltak a Megváltó képe mellett, s a papok, kik
tömjénfüsttel áldoztak az Idvezítő előtt, a többi bálványok elé
vért, bort, égő lángot s virágokat hoztak, – ki milyet kivánt, és a
nép, mely a feszület előtt térdre hullt s keresztet vetett, a többi
bálványképeknek külön természetei szerint vagy lábait csókolta meg,
vagy lábtyűjét huzta le előttük; a kisebbekkel szembe is szállt
perlekedni; és az ének, mely a papok ajkiról felhangzott, – a
gyülekezet által utánzengve, – valami oly csodás vegyület volt
keresztyéni zsolozsmák s vad pogány hitregedalokból, miket a
főpátriarcha egy nagy könyvből olvasott ki, hol virágokból voltak a
sorok, minden betű, minden szó egy-egy csodás festett virág, a minő
betűkkel Manes írta könyveit az északi kristály-barlangban.</p>
<p>Ezt a népet egykor arra vetődött missionáriusok királyostul
együtt megkeresztelék, papjaikat a keresztyén vallás alapfogalmai
helyett megtaníták annak külső jelképére, s azzal ismét tovább
mentek. A megkeresztelt nép azután bevitte a feszületet templomába,
de bálványait is ott hagyta, s a meg nem értett hitet összezavarta
régi pogány vallásával, s azután is áldozott napnak, holdnak és
négylábú állatoknak, ivott lótejet, kerülte a bort, s a nem kérődző
barmokat; ellenben feleséget annyit vett, a mennyit tudott tartani,
s miután lefizette a «Péter garast», azt hitte magáról, hogy
keresztyén.</p>
<p>A három ifjú megbotránkozva jött ki a templomból, s a király elé
kivánkozott.</p>
<p>Épen éji lakománál ült a király, márványterme ragyogott a
fáklyafénytől; mind a száz neje körötte járt; a szép ideál alakok
fehér rózsával koszorúzva, arany övvel átszorítva, vetélkedtek a
férj kedve keresésiben. Egyik lengő pávafarkkal legyezett arczára
hűs szellőt, másik serlegét töltötte, egy-egy édes olvadékony
szókat sugdosott fülébe, míg a többi tánczolva, énekelve, enyelegve
rövidíté idejét. <span class="pagenum"><a name="Page_76" id=
"Page_76">-76-</a></span></p>
<p>Az idegen vándorok megálltak a mulatozó csoport között, fekete
szőrruháikban ellentétül a körülálló rózsaszín és habfehér könnyű
lenge alakokkal, miknek fátyolöltönyén átpiroslott a test
színe.</p>
<p>– Nem jó úton jársz, király! szólt az ifjak közül egy; a
keresztség, mit felvettél, csak kulcsa a menyországnak, mely neked
semmit sem használ, ha ajtajára nem találsz.</p>
<p>A király megcsókolta a dorgáló kezét, felülteté őt
trónpárnájára, s kérte, hogy tanítsa meg az igaz hit tanaira.</p>
<p>A bájos tündér-alakok bámulva néztek fel a komoly arczú ifjúra.
A királyi utód volt az, Julián; – szőrruhájában is úgy illett a
trónra; a hajló, pihegő sylph-csoport egymás vállára füződve,
feléje fordulva arczczal, áhitattal hallgatá szavait; a félig nyilt
korallajkak, a tündöklő gyöngysorokkal, s azok a nagy, élveteg
szemek, kékek, sötétek, feketék, lángolók, az ifjú beszédes
ajkaihoz voltak emelve; sirtak örömükben, kaczagtak a bánat miatt,
oda borultak lábaihoz, összecsókolták ruhája szegélyét, a mint
lelkesült hevében a szent hit magas eszméit: eget, túlvilágot,
istenszerelmet, bűnbocsánatot hirdete közöttük. A király is
leborult előtte, s fogadást tőn az új tan értelmében, a keresztyén
hitre esküdött, – csupán egyet alkudott ki magának: – azokat a
kedves enyelgő, hizelgő tündéralakokat, kiket mind egyformán
szeretett, s kik őt egyiránt szerették mind.</p>
<p>Julián gondolkodva hajtá le fejét. A király elég naiv volt
térítője szigorát áldozattal engesztelni meg. Egyet hitvesei közül
kézen fogott, egy karcsú, lenge gyöngy teremtést, habfehér
fátyolruhában, ki oly gyöngéd, oly légi könnyűded volt, mintha az
álomlátás tünde alakjai közül fogta volna el valaki. A nő tagjai
reszkettek, mint a virágon ringó csepp, arcza elsápadt, elpirult,
öröm, ijedtség küzdött szivében, a mint a király Juliánhoz vezette
őt kézenfogva, s harmatgyönge kezét az ifjuéba téve, jószívvel
odaajánlá: hogy ez egyet inkább neki adja, csak a többit tarthassa
meg. <span class="pagenum"><a name="Page_77" id=
"Page_77">-77-</a></span></p>
<p>Julián hideg, érzelemtagadó arczczal tevé vissza a király
keblére a nőt, az szegény zokogva borult ura lábaihoz, könyes
arczát annak biborpalástjába rejtve, a többi nő sírva gyült körüle.
Julián magasztos képpel tekinte le rájuk.</p>
<p>– Minek neked e nők mind? Minek volna nekem ez egy?</p>
<p>– A szerelemnek, az édes szerelemnek, felele a király, felölelve
a lábainál térdelő alakot.</p>
<p>– A szerelemnek! susogák a hölgyek, s egymás keblén rejték el
piruló arczaikat.</p>
<p>Julián fölemelte homlokát.</p>
<p>– Nem ismerem ez érzelmet. Ha Istentől jő, idvezüljetek általa.
Én nem ismerem azt.</p>
<p>A nők, a férfiak körülcsoportozák az ifjakat, boldog volt, a ki
velük szólhatott, ki házába fogadhatá, kinek asztalához ültek. Sírt
mindenki, midőn meghallá, hogy távozni akarnak. A király hévvel
marasztá, s kérdé távozásuk okát.</p>
<p>– Megyünk rokonainkat keresni. Azt a népet, a kit századok előtt
elhagytunk, s kikért szívünk fáj mind e mai napig. Visz a rokonvágy
bennünket.</p>
<p>– Nem ismerem ez érzelmet, szólt a király, nekem rokonom van
elég, ha egyik nem, a másik tör be határimon országomat pusztítani;
szeretném, ha oly messze volnának, hogy soha hírüket se
hallanám.</p>
<p>– Menjünk míg rájok nem találunk. Bejárjuk a világot. A hol csak
ember lakik, oda elmegyünk. A míg meg nem leljük őket. A míg el nem
jutunk a szebb, a jobb hazába.</p>
<p>A zigéok királya hasztalanul iparkodott lebeszélni az ifjakat
magasztos szándokukról. Hiába mutatta meg nekik viruló országát,
boldog népét, palotája kincseit, osztályt kinálva számukra mind
abból. Az ifjak nem maradtak.</p>
<p>Hiába festé le előttük a hátralevő út viszontagságait, a
népeket, kiken át kell vándorolniok: a vakbuzgó saracént,
<span class="pagenum"><a name="Page_78" id=
"Page_78">-78-</a></span> a ki keresztre feszíti a keresztyén
zarándokokat, a haragos bolgárt, ki nemzetgyűlölettel nő fel a
magyar ellen, az erdőlakó etlánt, ki az idegen vándort
bálványisteneinek viszi áldozatul, a türelmetlen patarént, ki éhen
hagy meghalni küszöbénél… Hasztalan. Az ifjak akarata erős volt,
sem a jelen örömek, sem a jövő veszély nem tartá vissza őket.
Elhagyták a boldog országot, s midőn kisérőik áldó szavát nem
hallhaták többé, kik hátramaradtak a határon, láthaták az útfélre
állított kereszteket, mikre fehér csontvázak voltak felszegezve,
azon térítők maradványi, kik a hitet terjeszteni e tájra
vetődtek.</p>
<h3>II.</h3>
<p>A legelső városban, melyet útjokban találtak, sajátszerű
tünemény által lepettek meg a vándorok.</p>
<p>Épen vásár ideje volt, midőn nagy fáradtan oda értek, s a mint
ott egyet megszólítának a tömeg közül, az ijedten elkiáltá magát, s
az ott állongó csoportok hirtelen felszedték málháikat s pillanatok
alatt szétfutottak a vásártérről, ellenkező utczákba, mint a honnan
a jövevények közeledtek, s akármerre mentek, az utczán talált
emberek mindenütt bódult ijedelemmel futottak széjjel előlük.</p>
<p>Meg nem foghatva az ijedelem okát, betértek a város közepén
látott legmagasabb épületbe, melynek kapuját két kopjás szerecsen
őrizte, gyanítva, hogy ott tán valamely tisztviselő lakik. A két
szerecsen, a mint közelítni látta őket, vállára kapta dárdáját s
elfutott jajveszékelve, abbahagyva a kapu-őrzést.</p>
<p>A vándorok bementek a házba, ott is szobáról szobára, a kikkel
találkozának, mindnyájan a rémület jeleivel futottak el előlük, míg
a legbelső teremben, a honnan nem volt kijárás, ráakadtak a
kadira.</p>
<p>A kadi kövér vörös ember volt, de a három zarándok láttára kék
és zöld lett, mint a szilva, s hogy ott maradt, <span class=
"pagenum"><a name="Page_79" id="Page_79">-79-</a></span> egyedül
annak köszönheté, hogy lábainak rég nem tudta hasznát venni.</p>
<p>– Úgy-e, ti jó emberek, hebegé nagy rettegéssel, nem azért
jöttetek ide, hogy itt nálam meghaljatok?</p>
<p>Az ifjak biztosíták az ellenkezőről s bámulva kérdék azon
átalános ijedelem okát, mely jöttüket megelőzé.</p>
<p>– Ti derék, jó emberek, szólott reszketve a kadi. Ha a
paradicsomba akartok jutni, igérjétek meg, hogy az én házamban nem
haltok meg. Mivel hogy a nagy kalifának hajdan az a szokása volt,
hogy a mely keresztyén országán belül elfogatott, azt ő menten
felfeszítteté a keresztre, s eképen őrizkedett tőlök. Hanem egy pár
év előtt valami átkozott próféta vetődött ide az országba, bár soha
ne született volna, azt mikor fölfeszítették, jóslatot mondott a
keresztfáról; mely szerint ha még három keresztyén fog meghalni ez
országban, mi mindnyájan kalifástul ellenállhatlan végzetnél fogva
mind keresztyénekké leszünk. Már most tehát a kalifa országszerte
kihirdetteté: hogy a ki ez országban egy keresztyént megtalál ölni,
vagy ha egy meghal küszöbén belül, annak családja is kiirtassék.
Azért, jámbor zarándokok, ne hozzatok házamra bajt, menjetek ki
innen, majd két csausz messziről el fog benneteket kisérni a kalifa
városáig, ott jól lesz dolgotok.</p>
<p>A vándorok megköszönték az utasítást, s odább mentek. A két
csausz mindig jobban elmaradott mögöttük, végre egészen megszökött.
Egyedül kelle a kalifa elé menniök.</p>
<p>A kalifa ijedten takarta el arczát, a mint maga előtt látta
őket.</p>
<p>– El innen, el! kiálta hevesen. Takarodjatok e földről. Ti vészt
hoztatok ide, minek jöttetek?</p>
<p>Az ifjak mondák: hogy csak keresztül akarnak utazni az országon
és azt minél hamarább elhagyni.</p>
<p>– Oh, el fogjátok azt hagyni minél hamarább, nem lesz alkalmatok
itt meghalhatni. Ismerem a fajtátokat, készek volnátok meghalni,
csakhogy keresztyénné tegyetek.</p>
<p>S rögtön előszólíta tizenkét spáhit, rendeleteket adott
<span class="pagenum"><a name="Page_80" id=
"Page_80">-80-</a></span> nekik. Az ifjakat felültették három
paripára, s egy pillanatnyi veszteglés nélkül nyargaltak velök ki a
városból.</p>
<p>A spáhiknak az volt parancsolva, hogy addig meg ne pihenjenek,
míg a három zarándokot túl nem vitték az ország határán.</p>
<p>Három nap, három éjjel nyargaltak megnyugvás nélkül. Mikor egy
városhoz értek, ott új paripákat váltottak, más spáhik álltak
melléjük, s tovább ment a veszett roham; a vad arab paripák lobogó
sörénynyel terültek a vándorok alatt, kiknek egy órai nyugvást nem
engedtek három nap, három éjjel.</p>
<p>Kifáradva, eltikkadtan jutottak el a határra, még ott sem álltak
meg velök, egy nagy vizen átusztattak, a tulsó parton letették
őket, hogy vissza ne jöhessenek.</p>
<p>A három ifjú félholtan rogyott össze a földön.</p>
<h3>III.</h3>
<p>Itt két részre vált a tájék, délnek kövér legelők, szántóföldek
látszottak meg, távol helységek kiálló toronyhegyekkel; – éjszaknak
vad erdőségek, beláthatlan rengeteg.</p>
<p>Az ifjak a lakott föld felé vevék az útat. Három napi öldöklő
fáradság után jótékony volt azon eszme, hogy emberi hajlékra fognak
találni, mely elmarjult tagjaiknak enyhet, pihenést adand.</p>
<p>S nagy lőn örömük, midőn a legelső város tornyán keresztet
pillantottak meg. Itt hát keresztyének laknak!</p>
<p>Bezörgettek a legelső háznál. A gazda kidugta a fejét az
ablakon, gyanus szemekkel mérve végig a három zarándokot.</p>
<p>– Mit akartok? kik vagytok? kérdé tőlük, végig nézve rajtuk.</p>
<p>– Üldözött keresztyének vagyunk, menhelyt keresünk.</p>
<p>– Hiszitek a szentháromságot? kérdé amaz éles vizsgatekintettel.
<span class="pagenum"><a name="Page_81" id=
"Page_81">-81-</a></span></p>
<p>– A szerint idvezüljünk.</p>
<p>– Úgy menjetek e városból. Mi antitrinitariusok vagyunk, szólt
az ember hideg türelmetlenséggel s betette ablakát.</p>
<p>A másik ház ajtajában künn állt a gazda. Oda járultak hozzá a
jövevények szállást és kenyeret kérve.</p>
<p>– Vessetek keresztet magatokra. – Megtevék.</p>
<p>– Elmenjetek innen! ordítá rájok amaz, kezét emelve ellenük. Ti
orthodoxok vagytok. Felülről kezditek a kereszt jelét. Én gazarénus
vagyok, alulról vetem fölfelé.</p>
<p>S becsapta előttök az ajtót.</p>
<p>Minden ház zárva maradt szavaikra. Az üldözött secták népe
türelmetlen fanatismussal tagadta meg tőlük a falat kenyeret, s ott
hagyta őket megvirradni küszöbe előtt.</p>
<p>A piaczokon körülállták őket, s a helyett, hogy szükségeik után
kérdezősködtek volna, vallásuk elvei felett támasztottak vitát.
Attól kérjetek kenyeret, a kivel egy hiten vagytok! Ezzel utasíták
el őket mindenünnen.</p>
<p>Éhtől, szomjtól, fáradságtól leveretve mentek a szomszéd
városba. Ott egy főpap lakott. Egyenesen ahoz tértek be. Elmondák
utazásuk czélját, kiállott szenvedéseiket, s a Megváltó nevében
kérték segélyét, nyughelyet és eledelt.</p>
<p>Azon városban novatianok laktak. Az ordinatus azt felelte a
vándorok kérelmére, hogy elébb meg fogja őket vizsgálni a
gyülekezet előtt, ha vajjon méltók-e kérelmük megadására?</p>
<p>Bevezette őket a templomba, melyben sem urasztala, sem
keresztvíz-medencze nem volt látható.</p>
<p>A gyülekezet két részre volt osztva, középen álltak a
«perfecti», a nőt soha nem ismert férfiak. Hátrább a «credentes»,
kiknek meg volt engedve, hogy egy gyermekük legyen, de több nem (az
ottani nőknek igen rútaknak kelle lenni).</p>
<p>A zarándokok kiállíttattak a nép elé, s az ordinatus kérdéseket
tőn elibük.</p>
<p>– Ki teremté az embert? <span class="pagenum"><a name="Page_82"
id="Page_82">-82-</a></span></p>
<p>– Az Isten! felelének az ifjak.</p>
<p>– Hah! galiléok vagytok! ordítá a gyülekezet egyhangulag, rájuk
mutatva ujjaival.</p>
<p>– Az ördög teremté az embert, felelé az ordinatus. Kell-e
keresztvíz a hivőknek?</p>
<p>– Az mossa le bűneiket, felelt a három zarándok.</p>
<p>– Orthodoxok! orthodoxok! kiáltozák a «credentes».</p>
<p>– A consolamentum teszi azt, nem a víz, viszonzá az ordinatus, s
a harmadik kérdést tevé: kell-e imádkozni a hivőknek?</p>
<p>– Isten dicsőségére, viszonzának a kérdezettek.</p>
<p>– Tévelygők vagytok! kiáltá fenyegető hangon a pap, a test
sanyargatása az Isten dicsősége. Távozzatok e helyről
tévelygők!</p>
<p>A gyülekezet felzúgott rájuk.</p>
<p>A zarándokok csak egy napi pihenésért esdekeltek, csak egy
enyhítő falatért. Az ordinatus buzgó iszonyattal eltelve lépett fel
a pulpitus lépcsőire, s jobbját az új testamentomra tevé, balját az
ifjak felé nyujtotta ki.</p>
<p>– Átok reátok tévelygők! Átok a vízre, melyben megmosdotok, átok
a légre, mit beszívtok! átok rá, ki ha éheztek, ennetek ád, ha
fáztok, tűzhelyéhez bocsát, ha elfáradtok, házába befogad, ha
meghaltok, eltemet.</p>
<p>Az ifjak kiüzettek a vakbuzgó nép által a templomból, ki a
városból, elűzték őket kutjaiktól, gyümölcsfáiktól. Tovább kellett
vándorolniok…</p>
<p>A legközelebbi városban, melyet elértek, adamiták laktak,
paradicsomi népek, kiknek hittana megveté a ruhában járást, a bűn
legnagyobb jelének tartva azt, ha valaki az Isten elől ruhák által
akarja magát eltakarni, s kinek ifja, véne, nője és férfija járt
oly módon, mint Ádám és Éva a paradicsomban, mielőtt a fügefalevél
feltaláltatott.</p>
<p>E sajátságos hitfelekezet, a mint megpillantá a városukba lépő
három ifjút, kiknek ruházata rögtön elárulá, hogy nem tartozik azon
felekezethez, mely megtagadja a <span class="pagenum"><a name=
"Page_83" id="Page_83">-83-</a></span> szabókat és takácsokat,
útjokat állta s gunyolódva, szitkozódva hajtotta ki őket onnan.</p>
<p>– Nézzétek a bűnösöket, kik nem szégyenlenek ruhában járni! A
szemtelenek, kik ártatlanság helyett vászonnal takarják be magukat.
A gyalázatosak! kik bűnös voltukat rejtegetik. Az istenkáromlók,
kik azzal boszantják a teremtőt, hogy oktalan állatok gyapját kérik
kölcsön, mintha rájuk bizatott volna pótolgatni azt, a mit a
teremtő tökéletesnek alkotott. Ki innen, világ csufjai!</p>
<p>A paradicsomi nők és férfiak kikergeték városukból az ifjakat,
kövek és átkok repültek utánok bőséggel.</p>
<h3>IV.</h3>
<p>Ez országban nem lehetett tovább maradniok. Az üldözött
schismaticus secták népe elfoglalt menhelyén üldözővé vált,
kegyetlenebbé, mint az erdő fenevadai.</p>
<p>Vissza kellett fordulniok, elhagyni a lakott mívelt földet, s
neki indulni az északi rengetegeknek, miknek kietlen terjedelmét a
legmagasabb hegycsúcs sem volt képes beláttatni.</p>
<p>Ez volt a Caucasus.</p>
<p>A legelső domb felett megállítá utitársait Julián, megmutatá
nekik a kietlen, néptelen vidéket, mely lábaiknál elterül, s
megkérdezé tőlük, ha leend-e bátorságuk a vadonhazát keresztül
bujdosni vele?</p>
<p>A kietlen ormokon egyedül barangolt a szél, – a berkek sötét
mélyiből ordított az aranyfarkas, – a barnuló éjszakában sehol egy
pásztortűz sem égett, – ember nem lakott a tájon.</p>
<p>A vándorok egyike visszaborzadt a magánytól, s elmaradt
társaitól a rengeteg széliben, mely körülfogta a láthatárt, s
melybe út nem vezetett. A másik kettő búcsut vőn tőle s odább ment.
Eltüntek a sivatagban, a szélzúgás elnyelte lépteik hangját.
<span class="pagenum"><a name="Page_84" id=
"Page_84">-84-</a></span></p>
<p>Tizenhárom napig utaztak az erdők között. Az árnyék volt
vezetőjük, s a fák derekát benőtt moh. Erdei vadgyümölcs nyujta
silány táplálékot, vad tövisbokor menhelyet a vihar ellen.</p>
<p>De ha leszállott az est, a királyi bujdosó lehajtá fejét társa
ölébe, álmodó lelke előtt megjelent a bájos vidék; – a napsugáros
mező, hol a fehér ménes legel, – a lilaszínű hegyek, bókoló
pálmafáikkal, – az ábrándos őshaza, s másnap ismét tovább mentek
szélzúgásnál, sötét erdőben, vadfolyamokon keresztül.</p>
<p>Egyszer egy irtott helyen, hol az erdő közepett egy egész nagy
földnyomáson fiatal cserje sarjadzott, egy különös romra
akadtak.</p>
<p>Egy tágas kerek sánczolat, – széles fatörzsökök egymás mellé két
sorban leverve, s a sorok közei földdel kitöltve. A kerek
gyűrű-sáncz mérföldnyi tért keríte be.</p>
<p>Az avar elődök körvárai voltak ilyenek.</p>
<p>A sáncz sehol se volt megtörve; a fák teli nőtték a tért, melyet
bekeríte, – széles kapui előtt virágzott a bokor, tetején a
vadvirág hullatta repülő magvait.</p>
<p>Körül a rengetegben itt amott egy-egy négyszögű kő volt valami
füves dombra fölállítva, minőket régi sirokra állítottak az
ősmagyarok, a hova egy hőst fektettek.</p>
<p>Tehát itt jártak valaha.</p>
<p>Az erdő puszta volt és lakatlan. Sehol emberi kéz nyomai.</p>
<p>Napi járó földdel odább találtak egy kecskepásztort, a ki a
tuskó hajlékán túl emberi lakot nem látott, az elmondá a
vándoroknak az apáról fiúra maradt mondát: hogy itt száz meg száz
év előtt egykor egy nagy nép lakozott. Messze földről jöttek ide,
messze földre mentek innen, senki sem tudja, hová. Ők építék a
sánczokat, miket benőtt a vadbokor. Ők alusznak a négyszögű kövek
alatt, melléjük fektetve buzogány, nyíl és a széles kard. Egyszer
egy másik nép jött utánuk, ők kiálltak ellene s a mint
szembeállanának, megismerték egymást, testvérek voltak,
összeölelkeztek, <span class="pagenum"><a name="Page_85" id=
"Page_85">-85-</a></span> s azután együtt fölkerekedtek innen, s
elmentek messze, messze! Azóta senki sem lakja e földet.</p>
<p>A két ifjú ősei sirhalmán aludt, és ősei sirhalmán még egyszer
oly szépnek, nagynak álmodá az ősi hazát, mely után vágyai vitték,
mint valaha.</p>
<p>Egy nyomára már találtak a keresett népnek, melynek mindegyik
lépése egy-egy győztes csatatér volt, s buzgalmuk kétszerezve lőn
azt magát is föltalálni.</p>
<h3>V.</h3>
<p>Sokáig vándoroltak még az ifjak, hazát keresve. Az erdő elhagyta
őket, következett a harasztos sivatag, a kietlen orosz puszta,
melyen a végig süvöltő északi szél sem hegyet, sem fát nem talál. A
pusztaság vadjai messziről bámulva üvöltének a két vándorra. Ember
soha sem járt erre. A szikes istenátkozta földön aszú páfrán
csenevészett, a ködös, borongós égről vak holdak, vak napok
ijesztgetének csoda tüneményeikkel, kettős, hármas alakban jelenve
meg az ég boltján.</p>
<p>S ilyenkor, midőn köröskörül hallgatott a világ, messze és közel
emberi hajlék nem látszott, mi jól esett a vándoroknak egymás
szavait hallani, egymás szavaiban az édes anyanyelvet, s a
kölcsönös lelkesülést.</p>
<p>A hon, a melyben születtek száz és száz mértföldnyire volt már
mögöttük és ott a távolban sem övék többé. A másik hon, melyet
kerestek, épen olyan messze volt előttük s bizonytalan, hogy rá
fognak-e valaha találni? Egymás keble volt egyetlen menhelyük az
ősvilági fenyér közepett, egymás szava az egyetlen vigasz, egymás
arcza az utolsó emlék, mely velök maradt a hazából.</p>
<p>Tán ha egyedül kellett volna beutazni egy magános embernek e
hangtalan, lakatlan országot, megőrült volna a nyomasztó magányban,
eltévedt volna a vadak közt, s lett volna olyan, mint azok.
<span class="pagenum"><a name="Page_86" id=
"Page_86">-86-</a></span></p>
<p>Egyszer, hosszú bujdosás után füstöt láttak fölszállani a
távolban, s arra vették útjokat.</p>
<p>Rég nem láttak emberarczot, s a hosszú magány után vágytak
egygyel találkozni, bárha idegennel is.</p>
<p>A sivatag szélén alán vadászok ültek a nagy tűz körül. Vad
kékszemű óriások, kik gyalog űzik meg a pusztai szarvast, s ököllel
verik le a sörényes bölényt. Öltözetük vadállatok bőre volt, a
hosszú szőke haj vállaikat verte. Bölények szarvaiból ittak a tűz
körül leheveredve.</p>
<p>A vándorok emlékében megújult a rémes monda a kegyetlen
pogánynépről, mely a vándor idegent megáldozza véres isteneinek; de
Julián biztatólag szorítá meg társa kezét: ha hited erős, sziklákat
mozdíthatsz el; és mi hiszszük, hogy testvéreinkhez el kell
jutnunk, nekünk nem szabad itt elvesznünk.</p>
<p>Az alán vadászok vidám képpel fogadták a vándorokat, közéjük
ültették, bort és húst adtak kezökbe. Jó, kedélyes nép volt ez.
Lehet, hogy a kiket a csatában fogott, azokat megáldozá, de
vendégeit szivesen szokta fogadni.</p>
<p>Míg a vadászok a vad dalolás között szilaj táncz- és
fegyverjátékkal mulatták magukat, Julián elábrándozva ült a tűz
mellett; a kezébe adott bölényszarvból kidült a bor a földre;
oldalán függő kését elővette s ábrándja képeit méla merengései közt
ráfaragta az ivószarúra; csataalakokat, ijas, pánczélos hősöket,
oroszlánok, párduczok képeit, mikkel lovas amazonok vínak, trónon
ülő királyokat, s hölgyeket, kik a virágok közt fekszenek; a mint e
művészetet a byzanczi udvarnál eltanulta.</p>
<p>Az alánok, – a mint az ivókürtöt visszaadná nekik, – elámultak a
rajta levő faragványon, s tetszésök legvilágosabb jelével vették
körül az ifjakat. Felvették őket vállaikra, úgy vitték fejedelmük
elé, a ki egy bőrházban lakott, melyet százados tölgyek árnyaztak
be.</p>
<p>Fél esztendeig tarták itt az ifjakat. Az alán előkelők kürtjei
megnépesültek czifra faragványokkal; az Árpádok ivadéka
tulipánfaragással kereste eledelét. <span class="pagenum"><a name=
"Page_87" id="Page_87">-87-</a></span></p>
<p>Az alánok váltig rémíték, ijeszték őket a további úttól.
Elmondták nekik, hogy határaikon túl nem lakik más nép, mint tatár
és izlamhívő, s a mi még azokon túl van, az egy köves, rideg
puszta, melyen lovas soha nem járhatott.</p>
<p>Az egyik társ ingadozott, csak Julián maradt hiténél. Fel kell
őket találnia.</p>
<p>Elváltak az alánoktól s tovább mentek.</p>
<p>Julián nem győzte társát biztatni; csüggedt volt az, elvesztette
hitét, kétségbe esett végczélja fölött.</p>
<p>– Sehol sincs már többé magyar, mondá búsan, s nem álmodott
többé a napsugáros mezőkről.</p>
<p>Egyszer egy országba értek, melyet mahomedán nép lakott.</p>
<p>– Látod! mondá a hitében gyűlölt, az alán igazat mondott, elmult
innen már a magyar!</p>
<p>Az ifjú a legelső városban megbetegedett, nem volt hite tovább,
mely erőt adott volna neki a szenvedések ellen, útja felén meghalt;
ott eltemették idegen földön, mindkét honától oly messze.</p>
<p>Julián egyedül maradt.</p>
<h3>VI.</h3>
<p>Julián egyedül maradt szenvedéllyé érlelt ábránd hitével. Nem
volt többé a ki megszólítsa az édes csengő magyar nyelven, nem volt
a ki szenvedéseit megossza, a ki egy biztató szót szóljon hozzá.
Annál nagyobb lőn vágya eljutni oda, a hol azok laknak, a kik
megfogják érteni nyelvét és honszerelmét.</p>
<p>Egy török imám szolgálatába állott, ki keletre volt utazandó; de
a szolgaruhában is király maradt ő, országok ura, miket lelkében
teremtett, s midőn a tevéket vezetve, ura mellett járt a köves
úton, akkor is fönn viselte homlokát, mintha koronák terhét emelné
rajta. <span class="pagenum"><a name="Page_88" id=
"Page_88">-88-</a></span></p>
<p>A kereskedelmi karaván, melyhez Julián szegődött, egy pusztán
vonúlt keresztül, melyen több napi járóföldnyire sárga összeállt
kavics és repülő homok terült a láthatár egyik szélétől a másikig.
Itt-ott források körül zöldült csak valami katáng. Jó a tevének,
más állat azt sem eszi meg.</p>
<p>Juliánnak ekkor jutott eszébe először az alánok intése. E
pusztán a magyar nép nem vonúlhatott keresztül. Annyi lóval, annyi
gulyával e homoktengeren egy napig sem lehetne járnia. E gondolat
jobban gyötré, mint égető szomj, s napszúrás… Tehát a legerősebb
hit nem volna más, mint ábrándkép, s annyi kiállott szenvedés csak
egy őrült álomnak lett volna áldozatul hozva?</p>
<p>Érzé, hogy tagjai reszketnek, hogy ereje maradoz, a hit távozni
kezde tőle. Este, midőn a karaván pihenni települt egy forrás
mellé, nem birt a kétség miatt elaludni. Térdre veté magát s
szorongatott lelkét fölemelte az Istenhez, ki a csillagos ég minden
szemeivel látszott reá lenézni… Imádkozott… És azután el tudott
aludni…</p>
<p>Az ég csillagait nézve aludt el. Lelke még azután is az ég
csillagait látta, s úgy tetszék neki álmában, mintha egy csillag
jönne felé nagy lassúdan közeledve, a déli láthatárról észak felé
tartva. A közelgő csillag mindig nagyobb-nagyobb kezde lenni, nem
soká olyan lett, mint a hold, sötétebb és világosabb foltok lőnek
benne kivehetők: völgyek és hegyek. – Mindig közelebb jött hozzá. A
holdszerű fénynek már színes zománcza kezdett átéledni, a mezők
zöldje virult ki legelébb, azután a tavak kékje, lassankint az
erdők sötét zöldjébe mentek át az árnyas foltok. A csillag mindig
közelebb és közelebb jött, egy roppant gömb vált belőle, s a
csillaggömb tájain kiderültek erdők, völgyek, a napsugáros mezők,
miken fehér nyájak legeltek csendesen, a lilaszin dombok, miken
tarka sátrak voltak felvonva, az ezüst folyamok kigyói, mik bókoló
pálmaerdők között folytak csillogva alá, és a széles kék tavak, mik
fölött fehér rajokban repültek a kócsagok. <span class=
"pagenum"><a name="Page_89" id="Page_89">-89-</a></span></p>
<p>– Ah, keresett haza! sóhajta az álmodó, s már a csillagvilág oly
közel jött hozzá, hogy már csak egy szökés kellett, hogy
hanyathomlok belehulljon, már hallá az édes danát, mit vízért járó
magyar leányok zengnek a folyamok partján, már érzé a szédítő
holdkór vágyat, mely ellenállhatlan erővel készteté őt aláhullani a
vonzó, hívó égi testbe. Megyek! megyek! rebegé és kinyujtotta
kezeit, s rohanva szökött le az édes tájra… és fölébrede.</p>
<p>A mint hanyatt feküdt, látta még most is az égen a távozó
meteort, mely fényesen, mint a hold vonult lassú röpüléssel délről
északkelet felé, hosszú tűzfarka szikrázva vonúlt utána, s
messze-messze elrepülve, a barna lilaszín gőzkörben mindig inkább
vörösebb lett, s a láthatáron alul veszett el.</p>
<p>Az ifjú fölkelt fekhelyéből, lázas szíve vert hevesen, nem szólt
senkinek, tömlőjét megtölté vízzel, nehány marok pálmaszilvát vett
magához, s elindult a csöndes éjben útmutató csillaga után.</p>
<p>A csillag északkelet felé futott, tehát egészen eltérve azon
iránytól, melyben a karaván megindult. Julián az éj csöndében
elhagyta a karavánt, magasztos ábrándhitű lelke el volt telve a
nagy szellem csodajelenségeivel, a ki választottaival
álomlátásokban szokott beszélni, s útmutató csillagokkal vezetteti
őket, léptei alatt zörgött az oáz leveles harasztja, mely
lassankint el kezdett maradozni tőle, s nemsokára a süppedező
kavicsos homokot érzé lábai alatt. Hátra sem tekintve haladott a
kitüzött táj felé. Idegeinek elfogyott ereje kétszeresen tért
vissza, valami varázs hatalom aczéllá edzette izmait, úgy neki
indult, mintha a világ végéig meg sem akarna pihenni.</p>
<p>Nem sokára otthon leszünk, suttogá magában ábrándos örömmel.
<span class="pagenum"><a name="Page_90" id=
"Page_90">-90-</a></span></p>
<h3>VII.</h3>
<p>Az éj vége felé járt már, a látkör keleti részén domború fénykúp
kezde emelkedni, melyet egy pillanat mulva maga a nap követett, a
szürkület e tájon csak egy pillanatig tart.</p>
<p>Julián a feljövő napvilágnál széttekinte a vidéken. Puszta volt
az és üres köröskörül. A széles sárga homoktengeren sehol egy
tárgy, melyen a szem megakadjon. Egy meghalt világ az egész.</p>
<p>Minő ijesztő hajnal! Másutt a nap feljöttére ezer színt vesz
magára a természet, a lombok, a virágok között megindul a
hajnalkisérő szellő, a madarak megszólalnak, a patak zúgása hallik.
Itt semmi sem hirdeti, semmi sem fogadja a feljövő napot, a legelső
sugár előtt felveszi a vidék halottsárga leplét, minden hallgat, s
szél csak kétszer fú egy évben e tájon, és az a Samum.</p>
<p>Julián borzadva érzé e táj kétségbeejtő magányát, döbbenve
tekintett vissza a karaván felé, melyet elhagyott; nyoma sem
látszott már annak a látkörön, az elhagyott oáz messze elmaradt
mögötte. Úgy képzelé, mintha még a tevék csengetyüit hallaná, s a
léptek ropogását. Káprázat volt! a mennyire a szem látott, üres
volt az egész vidék és hangtalan. Egy fehér éjszaka.</p>
<p>Az ifjú először érzé életében, hogy egyedül maradt; egyedül egy
ismeretlen, járatlan sivatagban, hol nem csak ember, de még növény
sem él. Szíve elszorult az eszme facsaró nyomása alatt; egy tömlő
víz, egy zacskó pálmaszilva volt minden készülete a véghetlen útra,
egy zarándokpálcza, végén kettős kereszttel, minden fegyvere az
ismeretlen veszélyek ellenében, de még nem engedé őt leroskadni,
kétségbeesni a hitté szentelt honvágy.</p>
<p>Távol azon irányban, melynek indult, a látkör széliben
meglátszék egy magas, vörös domb, valami kopár syenit sziklaorom,
mit a homok félig betemetett, a vándor azt <span class=
"pagenum"><a name="Page_91" id="Page_91">-91-</a></span> tüzé ki
magának czélpontul, remélve, hogy a vidék túl ismét új arczot ölt,
s megindult felszentelt megnyugvással a sorsba.</p>
<p>A nap mindig feljebb szállt ez alatt, s mentül magasabbra
hágott, annál égetőbben sütött alá; minő unalmas lehet ott a nap,
hol az égen soha felhő nem jár, mely körül mindig egyhangú kék a
levegő! A homok lassankint izzóvá melegszik át, úgy hogy délfelé
szinte fehérleni látszik a hőség miatt.</p>
<p>Julián erős akarattal folytatá útját a vörös szikladomb felé.
Olykor valami nagy fenevad nyomai szelték keresztül útját, mely
valaha itt járt; itt most egy fehérlő csont meredt ki a homokból,
tán eltévedt ember, vagy megölt állat, kinek tetemeit széthordták a
vadak.</p>
<p>A nap már hanyatlott, midőn a vándor nagy fáradság után elérte a
vörös sziklahalmot, melyet messziről czélba vett; kopár,
növénytelen bércz volt az, sívár rétegei között soha semmi fű nem
tenyészett, itt-ott egy nagy hasadék látszott rajta, mit tán a nap
heve repesztett; a kő rétegei óriási lépcsőket képeztek a domb
tetejéig.</p>
<p>Julián felkapaszkodott a lépcsőkön, s széttekinte a domb
magassáról. Csak a pusztát látta nagyobbnak onnan. Túl rajta
ugyanazon halottvilág terült, mely innen, ugyanazon üres
végtelenség, a lemenő nap izzó fénye semmi tárgyat sem mutatott az
éktelen sivatagban.</p>
<p>A zarándok leült a kőre, nem érzé, hogy el van fáradva, de még
is ott maradt, az volt az egyetlen tárgy, mely kivált a sík
egyhangú homokból, azt választá éji tanyának.</p>
<p>A nap leszállta után elhüvösült a levegő, de az átmelegült kő
még akkor is oly forró maradt, hogy szinte sütötte a
rajtafekvőt.</p>
<p>Körül csöndes volt a világ.</p>
<p>A néma pusztaság közepében a vándor aludt egyedül kopár sziklai
fekhelyén, s álmában tájak és emberek alakjai váltogatták egymást,
kiket sohasem látott, de a kik még is mind oly ismerősöknek
látszottak előtte, mintha közöttük nőtt volna fel. <span class=
"pagenum"><a name="Page_92" id="Page_92">-92-</a></span></p>
<h3>VIII.</h3>
<p>A nap legelső sugára felkölté az álmadozót. A ligetek és lakóik
képe szerte röppent, az éber tekintet nem látott mást, mint a
sivatagot és a magánosan utazó napot.</p>
<p>Útnak indult. Messze, igen messze látszott egy másik domb.
Fáradságos járás után azt is elérte nagysokára. Azon túl ismét csak
oly sivatag tünt elő, s ha a harmadik czélponthoz is eljutott,
megint csak e kopár képet látta ismételve.</p>
<p>– Sehol sem lesz-e már ennek vége?</p>
<p>Negyednap, ötödnap elmult, hatodnapra elfogyott a vándor
tömlőjéből a víz, s a pusztából még mindig nem hatolt ki.</p>
<p>Egész hosszú nap egy enyhítő csepp nem érinté ajkát, fáradtan,
eltikkadva vonszolta magát odább; mely eddig világrészszel előtte
járt, fáradatlan lelke, most már ez is maradozni kezde tőle,
visszament emlékében a hátrahagyott útra, a hátrahagyott hazába,
annak virányain vette pihenését. Egy homokdombra lerogyott. Minden
ereje elhagyá.</p>
<p>– Bár maradtam volna ott örökre meghidegült tűzhelyednél. Lennék
koldus a hazában, még is benne volnék. Lennék a börtönben, lennék
üldözve, lennék a sírban, vagy a vesztőhelyen, még is otthon volna
az. Őrült lélek, hová jöttél velem… Csak egy ember volna közel,
bárha nem földim is, ozmán vagy patarén, hogy emberszót hallanék,
midőn meghalok. Vagy egy madár, vagy egy vadállat, hogy lássak
valami élőt, midőn én megszünök. Vagy volna csak egy árnyékos fa,
melynek lombja alatt lelkem kilehelleném, hogy ne az égető napsugár
ölne meg!</p>
<p>S ime, midőn káprázó szemeit fölveté, egy délczeg barna oroszlán
jött reá szembe merész rátartással; a komoly <span class=
"pagenum"><a name="Page_93" id="Page_93">-93-</a></span> vadállat
föltartotta fejét, aranyos sörénye reszketett erős nyakán, lassú,
méltóságos lépéssel jött a vándor felé.</p>
<p>Julián nyugodtan állt meg előtte, köpenyét válla körül veté,
rendületlen bátorsággal néze a közelgő fenevad szeme közé. Az is
reá nézett. A két királyi lény önkénytelen tisztelettel bámult
egymásra; a fenevad egy perczre megállt, azután félrefordult,
mintha nem állhatná ki azt a vad emésztő lángot, mely a férfi
szemeiből felé sugárzott, felnézett a napba, s azzal végig ordítva
a sivatagon, tova száguldott, bozontos farkával csapkodva két
oldalát.</p>
<p>Julián érzé Isten fölkelő ujját homlokán. Kiben a puszták
királya megismeré a választottat, annak nem szabad, nem lehet
elvesznie. Még egyszer fölemelé arczát; a nap mérgesen, vadul
sütött alá megölő sugaraival; a hol az oroszlán végig ment a puszta
fövényen egy száraz acanthius hevert, melyet messzeföldről fútt ide
a vihar; annak aszú levelein egy fénylő pont ragyogott. Egy
vízcsepp volt az, mit az oroszlán sörényét megrázva oda
hullatott.</p>
<p>Az ifjú lelke egy pillanat alatt megtalálta a vezérgondolatot.
Az oroszlán fürödni volt. Itt valahol forrásnak kell lenni
közel.</p>
<p>Felkapta vándorbotját, s új erővel, új akarattal megindúlt az
oroszlán nyomain. Lelke ismét előtte járt, s homloka nem érzé a
napszurást, mely égető nyomással tüzött le reá. Arczára az idegláz
kórpirossága ült ki. Ereje ki volt már merülve, most a szenvedély
kölcsönze neki újat. Sietett, sietett. Már látott messze a
láthatáron valami világoskék tömeget feltünni, még nem tudá:
bércz-e vagy felhő? Az oroszlán nyomai, mint egy hosszú
gyöngyfüzér, épen arra felé vezettek. Szemeit le nem vevé azon
pontról. Mentül közelebb ment hozzá, annál jobban kitünt előtte
annak alakja, egy nagy havasi hegyforma volt a messzelátszó csúcs,
mely sziklakirálynak vala teremtve kisebb testvérei fölé. Már jött
közelebb feléje a láthatáron sötétülő erdő, már könnyü szellőt is
érze lengeni: vágyó <span class="pagenum"><a name="Page_94" id=
"Page_94">-94-</a></span> lelke végig repdesé az útat odáig és
vissza, míg a roskatag test vánszorogva tántorgott előre.</p>
<h3>IX.</h3>
<p>Leszállt a nap, feljött a hold. Az ég megnépesült
csillagezerekkel.</p>
<p>Julián kábult fővel tekintett föl az égre. A csillagok, mint
valami égi csodák szemei, gúnyolódó pillogással néztek alá a
tántorgó emberre, feje felett égett az Albireo, a hattyú napfehér
csillaga, oldalt a láthatár fölött ragyogott vérvörösen az Antares,
a scorpio szive, és mindenfelé, a merre tekintett, ragyognak elé az
apróbb, nagyobb égvilágok, a mérhetlen távol s az elérhetlen vágyak
égi jelképei, mik között egyedül úszott végig, mint egy ezüst
csónak, az új hold gerezdje, képmása az őrjöngő ábrándnak.</p>
<p>Az ifjú beteg szorongást érze szivében, szomj és lélekbántalom
megbéníták erejét, az ábránd és napszúrás elkábítá fejét,
tántorgott, elesett, a vándorbot kihullott kezéből, azt képzelé,
hogy most sietve halad, egy előtte futó csillagot üldözve; előre,
előre, hebegé zsibbadt halálos álmában s mozdulatlanul feküdt a
földön.</p>
<p>E pillanatban dal szólalt meg a vidéken. Édes csengésű női ének
bánatos, panaszos hangjai, végig rezegve a halk éjszakában.</p>
<p>Ha a sírban aludt volna már, föl kelle ébrednie az ifjúnak e
hangokra. Emberhangok voltak azok, bájos nő hangjai és – magyar
hangok!</p>
<div class="poem">
<div class="stanza"><span class="i0">«Repülj madár,
repülj<br /></span> <span class="i0">El a tenger
mellé.»<br /></span></div>
</div>
<p>Életre villanyozva szökött fel az ifjú fekhelyéből. A vér még
egyszer megindult hevesen lüktetni aléló szivében, könyökére
emelkedve hallgatódzott: nem álom volt-e az, <span class=
"pagenum"><a name="Page_95" id="Page_95">-95-</a></span> a mint
álom volt az egész élete? Az édes csengésű hang még közelebbről
zengett:</p>
<div class="poem">
<div class="stanza"><span class="i0">«Apámnak anyámnak<br /></span>
<span class="i0">Szállj az ablakára,<br /></span> <span class=
"i0">Az én levelemet<br /></span> <span class="i0">Tedd az
asztalára.»<br /></span></div>
</div>
<p>Ah ez nem lehet többé képzelet! Ez nem álom. Az ifjú felkelt
helyéből reszkető tagokkal.</p>
<div class="poem">
<div class="stanza"><span class="i0">«Ha kérdik, hol
vagyok?<br /></span> <span class="i0">Mondjad, hogy rab
vagyok;<br /></span> <span class="i0">Kezemen,
lábamon,<br /></span> <span class="i0">Bilincset
hordozok…»<br /></span></div>
</div>
<p>– Ki vagy te? ki vagy te! kiálta föl őrült elragadtatással a
feléledt vándor, nő? vagy szellem? vagy álmaim csalóka tündére?
Szólj, ki énekelsz itt az éjszakában.</p>
<p>Az ifjú könnyű léptek neszét hallá, s a félhold ezüst világánál
valami fehér lenge alakot láta felé közeledni, egy remegő leánykát,
kinek arczát nem láthatá a félhomályban, de alakjában valami
gyermeki nyulánk karcsuságot vehete ki.</p>
<p>A leány odalépett hozzá, s a mint az ifjú nem birt megmozdulni,
szenvedélyesen borult nyakába a lány, s bizalmas testvéri néven
szólítá őt: «bátyám, édes bátyám» s a közben hévvel szorítá őt
gyöngéd pihegő kebléhez.</p>
<p>Az ifjú most már valóban azt hivé, hogy álmodik, hogy azon
álomlátások egyike ül szivén, melyekről jól tudja az ember: hogy
most álmodik, és még sem bir fölébredni. «Óh Isten, mint ég fejem»,
sohajtá elepedve.</p>
<p>A leány elfutott, Julián olynemű lubiczkolást hallott, minő a
megmerített edény bugyogása, s nehány percz mulva telt korsóval
jött vissza a leányka, s azt az ifjú kezeibe adta. A szomjtól
elkinzott bujdosó mohón ragadta azt magához, s midőn a jéghidegségű
víz ajkait érinté, egyikébe képzelé magát azon kápráknak, midőn az
álmában szomjazó hűs patakba véli magát vissza.</p>
<p>A leány a hűs forrásvízzel meglocsolta az elalélt arczát,
<span class="pagenum"><a name="Page_96" id=
"Page_96">-96-</a></span> s a mint az magához kezde térni, gondos
ápolással térdelt mellé a földre, s fejét gyöngéd karjaira vette,
és homlokát megcsókolá.</p>
<p>Julián nem álmodott csókról soha, érzé, hogy ébren kell lennie,
szive oly örömet kezde érezni, melyet sem ébren, sem álmában nem
ismert az előtt.</p>
<p>A leány az ifjú nyaka körül fűzte karjait.</p>
<p>– Mi hírt hoztál a kék víz mellől édes bátyám? szólt hozzá
kedves, ismerős anyanyelven. Él-e még apám, az ősz vezér? nem
ittak-e még új szövetséget a kehelyből? Mondottak-e új jóslatot a
táltosok? Égnek-e még a tűzhalmokon a ghylák üstjei? Éneklik-e még
a gyászdalt a barna hajadonok az elveszett lányról? Nem lőttek-e
három nyilat valamely rokonom sírjába? Harczoltak-e rabonbánok a
tatárokkal? Győztek-e?</p>
<p>Julián magasztos örömmel reszketve ragadta meg a leány
kezét.</p>
<p>– Tehát élnek ők! Él még magyar, van még másik haza! Szólj, hogy
jöttél el onnan? Hol hagytad el őket? Én nem vagyok testvéred, de
fogok az lenni. Engem messze föld szült, távol hideg ország,
ezerszer megy le addig a nap, míg ember onnan ide jut; hol az
elszakadt magyar nép viszontagságos hazát fogadott magának, onnan
jöttem én el, titeket felkeresni; mennyiszer akart a kétségbeesés
megölni, s most az örömtől halok meg.</p>
<p>A leány szemérmesen fejlett le az ifjú kebléről.</p>
<p>– Úgy hasonlítasz bátyámhoz. Apám sokat beszélt a messziföldi
rokonokról, kik elmentek hírt keresni. Ezüst szempilláin egy nagy
köny rezgett olykor. Szép hazátok van-e ottan?</p>
<p>Az ifjú sóhajtott és nem felelt.</p>
<p>– Óh, a miénk ott a kékvíz mellett oly gyönyörű; a virágos
halmok fehér sátraikkal, a hullámos tavak fehér hattyúikkal, s a
napfényes rónák fehér méneikkel. A ligetes bérczek mohos homlokain
vadat üző ifjak kürtrivallása szól, a patakok partján játszó
hajadonok éneklése hallik, <span class="pagenum"><a name="Page_97"
id="Page_97">-97-</a></span> fehér fátyolt forgatnak fejeik körül,
s a midőn ellenség közelg, nincs vár, nincs árok, mely mögé
elbujjék valaki, a síkság megtelik ezer meg ezer lovasvitézzel, a
csatakiáltást az ég visszhangozza, s ha visszatér a győző, a víg
áldomáson harsog a szilaj dal, a bátrak éneke, míg az elesettek
koszorúzott sírja körül bánatos lejtéssel zeng gyászos éneket a
méla szűz-sereg.</p>
<p>– Ah, merre vannak ők? kiálta fel az ifjú felugorva és neki
indult a puszta éjszakának.</p>
<p>– Messze, messze, felelt a lány bánatosan. Túl a kék bérczen,
még a vízen is túl, ott kezdődik nagy Magyarország határa.</p>
<p>Ott születtem én, ott tanultam virágokkal játszani, a mik itt
nem teremnek, ott tanultam dalt mondani, a mi itt nem hallik.
Egyszer társnéimmal a kék vízben fürödtünk, midőn ólálkodó
tatárrablók rajtunk ütöttek. Társnéim elfutottak; engem elragadtak
a tatárok, s elhoztak rabul ez idegen földre. Gyenge gyermek
voltam, alig tíz esztendős. Azóta négyszer volt már tavasz, virágot
soha sem hozott e kopár száraz földnek, sem én nekem reményt a
szabadulásra. Gyakran kiülök a szűk ház ajtajába, hol a tatár
kényúr laknom kényszerít, s mélázva tekintek a kék hegyek felé, és
a tájra, mely azon túl fekszik, s elgondolom, hogy soha sem fogom
azt látni többet. Apám nagyon szeretett. A tatár chán, ki sokszor
érezé a magyarok karjai sulyát, elveszésem után nem sokára
kihirdetteté országában, hogy a magyar vezér szövetséget igért
neki, ha leányát visszaadja, a ki tehát elrabolta, adja elő nagy
jutalomért. De én elhallgattam, hogy én vagyok az, a kit keresnek.
Inkább én legyek rab halálom napjáig, mint a magyar nemzet csak egy
pillanatig.</p>
<p>– Jer, velem fogsz jönni, szólt hevesen az ifjú. Te vezetsz, én
védelek. Te régi hazádat fogod meglátni, én az ujat.</p>
<p>– De te fáradt vagy, nem mehetünk messze. Utólérnek bennünket.
Elveszünk. <span class="pagenum"><a name="Page_98" id=
"Page_98">-98-</a></span></p>
<p>– Nem a fáradság vette el erőmet, hanem a kétségbeesés; az öröm
visszaadta azt ismét. A vészektől megőriz az Isten, kinek neve
legyen áldott.</p>
<p>Julián letérdelt, és kezeit összetevé.</p>
<p>– Mit cselekszel? kérdé tőle a leány.</p>
<p>– Imádkozom.</p>
<p>– Miért nem állva? miért nem az égre nézve? Nem ismered már
nemzetünk védcsillagát, a gönczölt?</p>
<p>– Erősebb Istent tanultam ismerni e halvány csillagoknál, ki
ezeknek is ura. Láthatlan ő, a szemnek hunyva kell lenni, midőn a
lélek hozzábeszél.</p>
<p>És azután sietve megindult a két messzeföldről találkozott
rokon, hátuk megett egy köves domb alatt egy nagy szétszórt
tatárváros maradt el messzire, a hegyes tetők alól apró
csillagokként pislogtak a tűzhelyek fényei; nem sokára egy sűrű
erdő elfedé a menekvőket, mely a bérczek sötét ősrengetegéhez
mintegy világoszöld szegélyzetet képeze. Ott sietve haladtak a
sűrűben, míg a hold is leszállt, akkor ledültek pihenni egy mohos
fa tövébe. Az álom tündérujjai lecsukták szemeiket.</p>
<h3>X.</h3>
<p>A nap sugára szétsütött a vidéken. Julián még mindig álmodott,
most már nem egyedül látta a verőfényes mezőket, egy lenge, tünde
női alak járt előtte álmaiban, egy mosolygó szép leányka, kinek
beszédes szemei annyi rejtett édes titkot mondtak el az álmodónak,
mikről gondolatja sem volt. Emberekkel találkozott, kik mind
ismerői voltak, még a völgyek, halmok is, a pusztai oroszlán is,
midőn hozzászólt, megérté, és a fehér paripák odafutottak elébb, s
mikor mindenki ott volt körüle, s midőn ismét senkisem volt, a
bűbájos szép leány, a mosolygó harmatarczczal lengett egyedül
előtte, lelkétől elválhatlanul. <span class="pagenum"><a name=
"Page_99" id="Page_99">-99-</a></span></p>
<p>A ligeti madárdal felkölté az aluvót. Mily különbség, hajnal és
hajnal között. Ugyanazon nap, mely megölő villámfénynyel lobogott a
pusztaságon, itt ezüst havasok mögül virágnyitó szelid fénynyel
tekinte szét, a vidéken bokrozó cserjék lombján csillogott a harmat
gyémántja; a nagy óriási cserfák, egy-egy mint egy egész templom,
zöld boltozattal enyhe árnyékot vetettek a bársonyos mohpázsitra,
melyen a vándor feküvék. A kék égen uszkáltak a fehér felhők, zöld
lombon ringatá magát az énekes madár, a fák dereka körül fonódott
folyondár kék és piros méztartó virágain döngött a lepke és a méh,
s a távolban úgy csevegett, úgy zuhogott valami kis patak.</p>
<p>A vándor hálateljesen tekinte körül, s im egy vadrózsabokortól
félig eltakarva ekkor pillantá meg az ifjú vezetőjét, a távol-honi
szép leányt.</p>
<p>A gyermek még mindig aludt, behunyt szemmel is bájoló. Az arcz,
mely a sáppadt holdsugárnál félelem s aggály miatt halvány volt és
bánatos, most eleven lőn és mosolygó, az arczára hajló vadrózsa
reszketett forró lehelletétől.</p>
<p>Julián oly különöset érze szivében. Mintha mindig vágyott volna
e vonzó arcz látása után, mintha jól esnék neki, hogy e kedves
lényt megismeré, mintha több volna az, mint hála, több mint
testvérérzelem, a mit iránta kezd érezni, s még egyszer oly szép
leendne a keresett másik haza, azt tudva, hogy ő is ott lesz.</p>
<p>A madár megszólalt, a falevél megzörrent, a szép lány
felébredett.</p>
<p>Felsóhajtott, szemeit felveté, a meleg napsugár tele fénynyel
sütött szelided arczára. Az ébredő leány összetevé keblén
kezecskéit és szemeit az égnek emelé.</p>
<p>– Imádlak nemzetem Istene… szólt halk áhitattal. Légy üdvöz nap,
ki éltet adsz. Légy üdvöz föld, ki adsz hazát. Légy üdvöz lég, ki a
szabadságot adod. Légy üdvözölve víz, ki adsz egészséget… Imádlak
magyarok Istene. <span class="pagenum"><a name="Page_100" id=
"Page_100">-100-</a></span></p>
<p>S azután megfordult, mellette ülő utitársát, ki elbűvölten
bámult ragyogó szemeibe, megölelte és szemérmesen megcsókolá.</p>
<p>Julián szemei kápráztak. E csók lelkét járta keresztül, pedig az
nem volt egyéb, mint egy ártatlan üdvözlégy jele, mely őseink
szokásaiból e mai napig fenmaradt, egy tiszta, szűzies kegy, melyet
szemérmes nyíltsággal nyujt a magyar hölgy annak, a kit üdvözöl,
legkisebb vétkes utógondolatja nélkül a szívnek, legkisebb
szégyenpirja nélkül az arcznak.</p>
<p>De az ifjú szivében e csók egy új világot teremte. Elfelede
mindent, a mit a lánynak mondani akart szent térítői buzgalommal
keresztyén hittanokról. Új lélek, új élet szállt egyszerre keblébe.
Egész valóján egy mindenható ösztön melegsége kezde áthevülni, a
világteremtő Istennek legmelegebb ihlete, a szerelem…</p>
<p>Hideg tudás, üres álmok, kinzó vágyak, mind mind elenyésztek ez
új, ez ismeretlen, e bűvös-bájos érzelem előtt, maga a világ is
átváltozott, szebb volt az ég, szebb a föld, mint azelőtt.</p>
<p>Alig mert a kedves gyermekre pillantani, pedig azután alig tudta
róla szemeit levenni, míg az gyanútlan ártatlansággal hizelgve
simult melléje s gömbölyű szép kezecskéjét vállára tevé, kis fejét
arra fekteté, a bársony fekete fürtök az ifjú kezét érinték.</p>
<p>– Menjünk tovább, menjünk tovább! szólt Julián, egész valójában
remegve, pedig kedve lett volna örökre ott maradni.</p>
<p>– Nincs miért félnünk többé, biztatá a lányka, kényuram
rablókalandra ment, mire megjő, mi otthon leszünk.</p>
<p>Ismerem e kis patakot, mely itt előttünk buzog fel, ez elvezet
bennünket hazámba.</p>
<p>S azzal kézenfogta a lányka utitársát, nem tudva, mily háborgó
indulat kelt annak szivében azon forró, harmatgyönge kéz folytonos
érintésivel, vezetve őt maga mellett, <span class=
"pagenum"><a name="Page_101" id="Page_101">-101-</a></span> s
szüntelen csevegve és kérdéseket intézve hozzá, mikre Julián a
legcsodálatosabb feleleteket adta.</p>
<p>Elmondatta vele hazája eseményeit, s ő is elmondta a magáét, s
akár népe hőseiről beszélt fellángoló arczczal, akár a csendes,
magános boldog vidékről ábrándos fátyolozott szemekkel, akár
anyjáról könyezve, akár a viszontlátás közel örömeiről repeső
kaczajjal, Julián mindig szebbnek, szebbnek találta őt, s
elvesztette lelkét a lány nézésében.</p>
<p>A patak medre volt vezetőjük. A kis ezüst folyó halkan, csevegve
futosott előttük, mintha hivogatná őket maga után, majd mohos
kősziklák között, majd hullott fatörzsök alatt el-elbúva, néha apró
zuhatagokra töredezve a zöldre festett sziklán, másutt szivárványos
kagylókon, s szines karniol-kövecseken gördülve végig, s a behajló
szomorúfűz galyait ringatva, majd alábban a fűbe csendesen
elterülve, s a partjára nőtt virágok képeit tükrözve vissza.</p>
<p>Az erdők gyümölcsfákkal voltak rakva, a kis lány néha félre
futott, s pillanatok mulva kaczagva tért vissza, ruhája felhajtott
szárnyát teliszedve piros gyümölcsökkel, s onnan kinálva ártatlan
naivsággal utitársát, ki inkább szeretett volna ott rögtön
meghalni.</p>
<p>Délfelé, mikor a nap hévvel kezde sütni, a két bujdosó egy sötét
barlanghoz ért, melynek hűs nyilása vad-szőllővenyigével benőve,
oly nyugalmas árnyékkal kinálkozott a fáradtak elé. A nap félig
besütött a zöld lombozaton keresztül, fölötte egy folt vadméh ütött
tanyát, döngve járva ki s be sziklai odvából.</p>
<p>– Oh mi kedves hely ez, monda a lányka, a barlangba futva, itt
megpihenhetünk; ni milyen puha moh, mint a selyemgyapjú, milyen
édes rajta feküdni. Jőjj ide te is, mindketten elférünk. Én
összehuzódom, s neked is lesz mellettem helyed.</p>
<p>Julián a megőrüléshez volt közel.</p>
<p>– Azt nem teszem – ezért a világért! mondá magában <span class=
"pagenum"><a name="Page_102" id="Page_102">-102-</a></span>
lihegve, minden vére lángra gyúlt e gondolattól. Elfordult
onnan.</p>
<p>– Jőjj ki te is gyermek onnan. Meleged van, meg fogsz hülni, ülj
inkább ide a folyampartra.</p>
<p>– Jó lesz, ide melléd, szólt a lányka duzzogás nélkül, s leült a
pázsitos fűbe Julián mellé, s virágokból füzért font az ifjú
fejére.</p>
<p>– Még nem is tudom nevedet, hogy hínak? kérdé gyermekesen.</p>
<p>– Julián.</p>
<p>– Julián? soha sem hallottam ily nevet. Tán Gyula?</p>
<p>– Legyek az, ha jobb szereted.</p>
<p>– Mikor nálunk a gyermeknek nevet adnak, az anyja meg szokta
csókolni olyankor. Hát téged már most ki csókol meg?</p>
<p>Julián keble lángolt; a kötekedő tréfa még szította tüzét.</p>
<p>– És mi a te neved? kérdé a leánytól.</p>
<p>– Delinke.</p>
<p>– Nem keresztyén név, de szép, mondá magában Julián, s arra
gondolt, hogy a helyett, hogy ő térítené meg a lányt, az téríti meg
őt.</p>
<p>Mikor az ember forró nyári délután hűs, átlátszó forrásvizre
akad, oly természetes vágya szokott olyankor lenni, végig járni
azokon a hideg tarka kövecseken, s érezni a kristálytiszta habok
futó simulását. Delinke, a mint a parton ült, egyik rózsás fehér
lábacskáját lemeríté az alant futó patakba, gyermekies játszisággal
ijesztve a kis ezüst halacskákat, mik vízellenében usztak.</p>
<p>Julián felszökött helyéből. – Jerünk tovább, a nap nem
várakozik, monda a leánykának, ki piros sarucskáit levetve,
kaczagva mondá, mily jól esik gyöngéd lábacskáinak a hűs, puha
fűben fedetlenül járni.</p>
<p>Julián ezer indulattal küzdve ment a leánynyal naplementig. Úgy
sietett, mintha előle, vagy tán önmaga elől futna. <span class=
"pagenum"><a name="Page_103" id="Page_103">-103-</a></span></p>
<p>Egy helyen át kellett menniök a patakon. Ott kénytelen volt
Delinkét ölébe venni, s úgy vinni keresztül a vizen, szive majd
megszakadt kedves terhe alatt. A lánynak kelle őt figyelmeztetni:
tegye már le, hisz régen túl vannak már a vizen.</p>
<p>Estefelé a sebes gyaloglás kifárasztá a leányt. Egy nagy mohos
tölgy alatt le kellett ülniök s ott bevárni az éjt.</p>
<p>Julián föltette magában, hogy oly helyet fog választani éji
nyughelyül, a honnan a leányra nem láthat.</p>
<p>A mint a nap leszállt, s a csillagok feljöttek, Delinke megállt
a fa tövében, kezeit összetevé keblén s tiszta szép szemeit
fölemelve a rokon csillagokhoz, fölfohászkodék:</p>
<p>– Imádlak nemzetem Istene… Légy üdvözölve csillag, ki az álmokat
leküldöd. Légy üdvöz csillag, ki az éj felett őrködöl. Légy üdvöz
csillag, ki a boldogok lelkeit magadba fogadod… Imádlak magyarok
Istene.</p>
<p>– Milyen kár, hogy nem keresztyén, mondá magában Julián, de nem
érze magában erőt, hogy őt megtérítse, hanem félrevonult egy másik
fa tövébe.</p>
<p>– Csak nem akarsz egyedül hagyni? szólt félelmesen a lány,
megfogván a távozni akaró kezét. Én félem az éjt. Éjjel minden
csoda elszabadul; a lelkek kószálnak alá s fel, s bántják az
egyedüllévőt.</p>
<p>– Ne félj. Az Úr kezében tart minden szellemet. Az ártatlanokra
ő vigyáz.</p>
<p>– Igen, de az ármány is ébren van. A csöndes éjszakában olyan
borzasztó hangok felelgetnek egymásnak, a sirarák tánczolnak a
mezőn, fehér halotti ködruhában, a boszorkányok dümmögve lódulnak a
levegőn keresztül.</p>
<p>– Nincsenek azok.</p>
<p>– Oh én tudom. Az én dajkám is az volt. Egy füvet ismert,
melytől megtanult a madarakkal beszélni. Oh az csodálatos beszéd,
mit a madarak tartanak egymással. Tán nem hiszed? Itt szomszédaink,
a kunok, a farkasok nyelvét értik, mikor harczba akarnak menni,
megkérdik <span class="pagenum"><a name="Page_104" id=
"Page_104">-104-</a></span> elébb az erdők vadjait, s a mit azok
jövendölnek nekik, a szerint indulnak el. Vagy azt hiszed, hogy a
mi él, nem érti egymást, úgy miként mi? A fű is beszél egymással,
és a falombok, még a csillagok is; nézd, miként pislognak. Néha
egyik a másikhoz fut látogatni.</p>
<p>Julián tagadta magában e pogány babonákat, s mégis oly örömest
hallgatott a leány beszédire. «Így támad a hæresis» gondolá
magában. Így tette a bűvösen szép Ilon eretnekké Simon Magust. Így
Martiont Hyblia.</p>
<p>– Oh ne hagyj el, esdekle a szép leányka, a mint Julián
önkénytelen mozdulatából észrevette, hogy őt el akarja hagyni.
Mérges állat bánthat engem. Rossz álmam lesz. Nem fogok elalhatni,
vagy rémekkel álmodom. Oh maradj itt, otthon apámnak házában
visszaszolgálom neked, hogy hozzám oly jó valál, ott én fogok rád
ügyelni, ha te alszol. – S ezzel Julián kezét oda vonta hő keblére.
Látod amott a fiastyukot. Azt a gyémánt bokrétát az égen, a hol az
áll, ott van az én hazám, nem sokára ottan leszünk.</p>
<p>Ezt mondva, Julián karjára hajtá le fejecskéjét, mint egy
lehajló virágfőt, s ott csöndesen elaludt.</p>
<p>Mindenütt mély volt az éj.</p>
<p>Csak Julián lelkében nem akart lemenni a nap. Fendobogó szive
kiszakítá börtönét. Hijába imádkozott. A szerelem az Istené, az
ellen ő maga sem segít. Vére forrott és tagjai reszketének. Szemei
előtt a szép leány aludt ártatlanul és csendesen, oly bájoló, oly
tündéri szép alak, s ha lehunyta szemeit, ezer csábító gondolat
tánczolt végig lelke előtt.</p>
<p>Egyszer elhatárzá magát, hogy fel fogja őt költeni, hogy
lábaihoz omolva és átölelve őt, lelke minden szenvedélyével így
kiáltson hozzá: «Delinke! én szeretlek, én meghalok, én elkárhozom
érted!» De nem birta e csengő, hangzó nevet kimondani «Delinke», a
hang megfagyott ajkain.</p>
<p>Végre elhatározá magában, hogy karját kihúzza a <span class=
"pagenum"><a name="Page_105" id="Page_105">-105-</a></span> lányka
feje alul, de alig mozdítá meg azt, midőn a lány hirtelen
összerezzent, és félálomban borzadva rebegé: «Hah a Nemere» s azzal
félelmesen, fázékonyan egészen az ifjú ölébe huzódott, arczát annak
keblére rejté el, s míg egyik kezével átölelé, a másikkal az ifjú
kezét vonta ajkaihoz.</p>
<p>Julián lélekzet-fogyottan dült a fa derekához, s lelki tusájában
el kezdé az ég csillagait számlálni, azoknak lassú pályafutását
kisérni szemeivel.</p>
<p>E hideg, halvány égi fények lassanként kihűték lelkét, a mint
egyik csillag a másik után lement az égről, egyenként kialudtak
szenvedélye elviselhetlen lángjai is, s a mint a közelgő szürkület
regghomálya elkezdé sáppasztani az éji világokat, lelkébe is
visszatért a nyugodt egykedvüség, s kezdé úgy tekinteni az ölében
fekvő lánykát, mint egy lelkére bízott gyermeket, mint egy
testvért, mint egy szentet.</p>
<p>S mikor minden csillag sáppadozott, s álmatlanul átvirasztott éj
után az ifjú azt hivé, hogy szenvedélyét már hősiesen leküzdötte,
akkor jelent meg egy új csillag az égen, mely egy perczczel meg
szokta előzni a napot. Egy gyémántragyogású fény, valamennyi között
legtündöklőbb – a hajnalcsillag.</p>
<p>E hajnalcsillag Vénus. A hajnalcsillag a szerelem csillaga.</p>
<p>Első sugarára egy gondolat villámlott az ifjú lelkén keresztül,
mely szenvedélye kioltogatott hamvait egy percz alatt lángra
lobbantotta ismét: «ha a lány felébred és őt újra meg fogja
csókolni!»</p>
<p>Szivének rohanó sebes dobbanásai felriaszták a keblén aluvót.
Panaszkodék, hogy földindulással álmodott. Julián behunyta szemeit,
hogy őt ne lássa.</p>
<p>A lány fölállt, kezeit összetevé keblén, s imádkozott. Aztán
szeliden oda fordult Juliánhoz, s hajnalpiros ajkát annak arczához
nyomva, megcsókolá.</p>
<p>– Oh! kiálta Julián magánkívül s hevesen magához <span class=
"pagenum"><a name="Page_106" id="Page_106">-106-</a></span> ölelte
a leányt, s szenvedélytől lángoló arczát felemelve hozzá, rebegé
indulattal reszkető hangon: Delinke, én szeretlek. Én őrült vagyok,
és meghalok miattad!</p>
<p>A lány hirtelen elváltozott arczczal fejté ki magát az ifjú
karjaiból, s komoly tekintettel tolva őt el magától, csodálkozva
tekinte rá. Julián zokogva rogyott a fa mellé s arczát annak mohába
rejtette.</p>
<p>Delinke megszánta őt, s ismét odalépett hozzá, de már nem
nyujtotta neki kezét. Szemérmes suttogó hangon mondá: nem sokára
apámnál leszünk, előtte szólj így. S azután az egész uton
hallgatagon ment az ifjú mellett, ha az megszólítá, szemlesütve
állt elébe, este távol helyet keresett tőle.</p>
<p>Két eszme jutott öntudatra egyszerre a szűz szivében: az, hogy
szeret, és az, hogy lelke szeplőtelen, s míg az első gondolat
készteté, hogy szerelme tárgyához ragaszkodjék, a másik azt
követelé, hogy elpiruljon.</p>
<h3>XI.</h3>
<p>Egy reggelen egy magas hegytetőre értek a vándorok. A hegyoldalt
sűrű iharfa-erdő fedé, melyből a mint egyszerre kibukkantak, egy
végtelen rónajáték egyeteme tünt szemeik elé.</p>
<p>Borulj arczodra! ez hazád… susogá valamely ismeretlen szózat
Juliánnak, ki a táj arczától meglepetve, mintegy elveszve a
nézésben, megállott.</p>
<p>A messze láthatárig nem látszott semmi hegy, köröskörül a
végtelen síkság terült, keresztül szelve egy széles kék folyamtól,
melynek csendes, tükörsima vize mellé egy-egy nagy sötét folt
látszott lerakva lenni, valami nagy terjedt város.</p>
<p>Szerteszélylyel a mezőkön kankalikos kutak körül fehér nyájak
legelésztek; – világos zöld ligetek hüséből fehérlettek a sátorok
hegyei, tarka csíkokkal erezve; – a kék <span class=
"pagenum"><a name="Page_107" id="Page_107">-107-</a></span>
folyamon egy-egy kis lobogós csónak uszott nagy lassúdan alá, ezüst
vonalt húzva a sötét víz tükrén, itt-ott a halmokon egy-egy
hatalmas zászló lobogóját pattogtatta a szél, s a folyam két
ellenkező partján két kerek domb tetején égett az öröktűz
halványpiros lángja, míg a távol láthatáron rezgő tengertüneményt
mutogatott a délibáb.</p>
<p>– Minden úgy van, mint odahaza! rebegé Julián térdre hullva a
szent földön, s legforróbb könyeivel öntözve annak porait. Minden
oly szép, minden oly ismerős, mintha a föld is szerelmes volna e
népbe, s kedveért mindenütt ugyanazon alakot öltené magára. Légy
üdvöz keresett, álmodott, imádott hon! légy üdvöz; – ismerj fiadra
bennem, mint én anyámra ismertem tebenned. Ti kék hegyek, ti
napvilágos rónák, sötét erdők, ezüst folyók, te délibáb ott a
láthatáron és te álmaiban ölelgetett nemzet, legyetek üdvözölve,
legyetek imádva.</p>
<p>Kürt szólalt meg a hegyek aljában, az őrködő pásztorok
észrevették a jövevényeket. Delinke inte feléjök, hókendőjét
lobogtatva, s nem sokára egy közülök délczeg pejparipán elébük
nyargalt a domboldalig.</p>
<p>Egy ideges férfi volt az, könnyű bő fehérruha lobogott rajta,
fejét tollas föveg fedé, vállán farkasbőr kaczagány tánczolt,
kezében nehéz csákányt viselt, hátán volt puzdra és kézív.</p>
<p>– Hozott a magyarok Istene, kiálta elébük a férfi, mielőtt
neveiket kérdené.</p>
<p>– Áldjon a magyarok Istene bátya, felelt Delinke szeliden. Nem
Barangfehérvár-e ez, a mi itt előttünk fekszik?</p>
<p>– Nagyon is az. Ez a sátoros telep itt Barangfehér, amaz ott, a
sötétebb Etelberény, a hol az ős Zágon vezér él és uralkodik.</p>
<p>– Ülj legjobb lovadra bátya, eredj el Zágon vezérhez, s mondd
meg neki, hogy két vendége érkezik: egyik távol földi rokon, ki
Etele országából jött hozzátok látogatni, Álmus ősnek fejedelmi
ivadéka, a másik egy elveszett lány, kiért ő annyit könyezett, a
visszatérő Delinke… <span class="pagenum"><a name="Page_108" id=
"Page_108">-108-</a></span></p>
<p>A férfi mosolygó arczán végig gördült egy mosolygó könyű,
odalépett a vándorhoz, megfogta kezeit és megrázta buzgón, szólni
akart, de nem tudott, végig simítá kétfelé hosszú fekete bajuszát,
végre annyit ki tudott mondani, «az én nevem Korond hadnagy».</p>
<p>Azzal fölpattant lovára, s nehány pillanat mulva már csak porát
lehete látni, a mit nyargaltában fölvert, a paripa röpült vele
Barangfehér felé.</p>
<p>A küldött lovag útközben mind fellármázta a sátorok népeit,
egyszerre egy névtelen mozgalom támadott a síkságon, az egymásnak
felelgető kürtök mindig terjedtebb körben kezdének széthangzani, a
legtávolabb hangok elhaló kiáltásként viszhangozva a messzeségből,
s midőn a két jövevény Barangfehérhez közel ért, jobbról balról
roppant tömegben száguldtak feléjök lovagló csapatok hangos
üdvkiáltással, míg a város kapujából ifjú magyar hajadonok jöttek
elébök üdvözlő dalt énekelve, hófehér patyolat ruhában, fejeiken
vadvirág koszoruval.</p>
<p>Ott körülfogták a két jövevényt, a férfiak felkapták Juliánt
paizsaikra, úgy vitték csoportjaik előtt vállaikra emelve, s végig
kiáltozva az utczákon:</p>
<p>– Ime Álmus vezér utóda, a ki eljött a rokonországból, hol Etele
nyugszik hármas koporsóban!</p>
<p>A lányok ezalatt Delinkét fogták középre, s megkoszoruzva őt
fehér rózsával, összeölelgeték, összecsókolák; – ismersz-e még
Delinke? Emlékezel-e rám? – hangzott felé minden oldalról, – én
vagyok Zille, ki veled járt a ligetekben gyöngyvirágot szedni, én
vagyok Enikő, ki bátyád sírját együtt öntözte veled forrásvizzel és
könyűvel; én vagyok Jolán, kitől dalolni tanultál.</p>
<p>A többiek ez alatt két hosszú fehér lepelt feszítve ki, azt két
sorban feltartották kezeikkel a megérkezett felett, s e mennyezet
alatt vezetve a társnéitól ölelgetett leánykát, énekelték a róla
készült dalt, mely megsiratott eltünése után keletkezett a nép
ajkán: <span class="pagenum"><a name="Page_109" id=
"Page_109">-109-</a></span></p>
<div class="poem">
<div class="stanza"><span class="i0">Gerlicze siratja
párját<br /></span> <span class="i0">Kemény idegen
országban;<br /></span> <span class="i0">Odamégyen sötét
holló:<br /></span> <span class="i0">Ne sirj, ne sirj kis
gerlicze;<br /></span> <span class="i0">Leszek én teneked párod.
–<br /></span> <span class="i0">Eredj innen sötét
holló:<br /></span> <span class="i0">Galambnak galamb a
párja;<br /></span> <span class="i0">Nem soká sirok én
itten;<br /></span> <span class="i0">Eljön értem Dali
madár,<br /></span> <span class="i0">Puha fészkibe visz
engem.<br /></span> <span class="i0">Dali madár puha
fészke<br /></span> <span class="i0">Lágy tolluval van
megrakva,<br /></span> <span class="i0">Eredj innen sötét
holló:<br /></span> <span class="i0">Mert ha párom egyszer
eljő,<br /></span> <span class="i0">Körmével kitépi
tollad.<br /></span> <span class="i0">S fészkét azzal rakja majd
meg.<br /></span></div>
</div>
<p>Delinke szerelmesen, szemérmesen tekinte Julián felé, kit az
ifjak vittek paizsaikon, utána sóhajtva – galambnak galamb a
párja.</p>
<p>A lányok más dalt kezdének.</p>
<div class="poem">
<div class="stanza"><span class="i0">Elmegyek anyám
házába<br /></span> <span class="i0">Hófehér galamb
képibe.<br /></span> <span class="i0">Leszállok az
ablakára:<br /></span> <span class="i0">Szunnyadj, szunnyadj szép
csendesen,<br /></span> <span class="i0">Hoztam neked csókot,
könyet,<br /></span> <span class="i0">Drága gyöngyöt,
mirhakövet.<br /></span> <span class="i0">Álmodj rólam, szunnyadj,
szunnyadj,<br /></span> <span class="i0">Soha sem látsz engem
többet.<br /></span></div>
</div>
<p>Delinke szemei könyekkel teltek meg anyja emlékére, sirva borult
társnéi vállára.</p>
<p>De nem sokára a bús éneket örömzaj váltotta fel, Zágon vezér
közelgett Barangfehér felől nejével és kiséretével, s a mint a két
kisérő csapat megpillantá egymást, az örömrivalgás az egeket
érte.</p>
<p>Az ősz fejedelem leszállott lováról, megölelte lányát,
betakargatá hosszú palástjába, megcsókolá arczát, azután Juliánra
került a sor, kit férfias kézszorítás után hófehér paripára
ültetett fel, s jobbjára bocsátá, míg Delinke sírva <span class=
"pagenum"><a name="Page_110" id="Page_110">-110-</a></span> és
kaczagva futott anyja elé, ki ott várt reá pirosra festett
kocsijában, hölgyeitől körülvéve.</p>
<p>A szegény Jerne szemei nem láthaták többé Delinkét, a tört szivű
anya kisirta szemei világát elveszett leánya után, de újra hallá
hangját, s minthogy szemei nem láthaták, keblére ölelte, kezeivel
magához fűzte, és nem bocsátá el s csókjaival elhalmozva, kis
leányának nevezte őt, azt hitte, hogy most is oly kicsiny még, mint
mikor legutóbb látta.</p>
<p>Az egész táj örömre volt zendülve, a sátorok lombjai, mint
repülni készülő madárszárnyak lobogtak minden felül, az egész nép
kiáltozott örömében, míg a legjobban örvendők nem tudtak szólni az
öröm elfogódása miatt.</p>
<p>Minél mélyebben haladt az út az új haza belsejébe, annálinkább
változott annak tekintete. A kifeszített sátorok helyett
kioszkszerű oszlopos kalibák kezdtek itt amott látszani, a telepek
helyén szilárdabb, rendezettebb volt az építkezés, míg végre
feltünvén maga a főváros, Barangfehér, fogalmat nyujtott Juliánnak
őseink más honi lakóhelyéről.</p>
<p>Árka nem volt a városnak, maga e messze kiterjedt telep alig
bírt kivehető határokkal, több mérföldnyi területben szétszórt
tanyák és karámok úgy vették körül, hogy maga a város csak mintegy
e tanyák központja tünt szem elé.</p>
<p>Tornya nem volt, utczája mind megannyi téres piacz, házát
mindenki úgy építette, ahogy neki tetszett, hosszúra, alacsonyra,
fából, vagy vert agyagból; néhol magas kupok voltak emelve egyetlen
födél nádkévékkel borítva, másutt maga élőfáknak támogatta
köröskörül kévéit a hevenyésző építész, hogy az élőfa koronája
fedezte lombjaival a házat. Az egész telep mutatta, hogy e nép nem
rég lakik itten, s nem tudja, hogy soká fog-e még itt maradni.</p>
<p>Csupán egy magas halmon látszott valami fényes épület, ez volt a
vezér laka, külső falai különös vegyítékű tarka mázos téglákból
voltak rakva, minők nálunk a kemenczék <span class=
"pagenum"><a name="Page_111" id="Page_111">-111-</a></span>
darabjai, belől összerovátkolt fákból voltak a keresztfák, miknek
tábláiba durva alakok voltak faragva, csaták és áldozatok
csoportozataiból.</p>
<p>Minden házikó tetejébe egy tarka lobogó volt tűzve, melyek a
mint lebegtek a szélben, úgy tetszett, mintha szárnyai lennének e
könnyen épült városnak, mikkel elrepülhet a szem elől, s ha ma itt
látta valaki, holnap száz mérföldre repül, s ott települend le
újra.</p>
<p>A mint Julián megérkezett az ősz vezér és családja kiséretében,
az összesereglett nép fogadta őket Barangfehér legtéresebb piaczán.
Több, mint tízezer lovas állott a sikon fejedelmét üdvözlendő, ki
közibök érve kézen fogá Juliánt, s fölvezette őt magával a
vezérhalomra. Semmi küldísz nem ékesíté az istenadta trónt,
állványa pázsitos föld volt, mennyezete a tiszta ég. A nép harsogó
üdvkiáltással fogadta az érkezőket, míg a kürtök jelszavára
lassanként lecsendesedett az örömében háborgó tenger, s ekkor
tiszta, hangzatos szóval elkezde hozzájok beszélni a vezér.</p>
<p>– Gyermekim! magyarok, kunok, kazarok és besenyők! Régi szó
közöttünk, hogy a baj nem jár egyedül, most az egyszer megfordult a
szellő, az öröm jár párosával. Azon fejedelmi családnak, mely
benneteket száz meg száz éven keresztül jó és bal szerencse közt
vezetett, magam lők utolsó férfi ivadéka. Utánam leányágra
szállandott az ország. Zúgtatok, hogy asszony következik a
viharokkal játszani, hogy egyetlen gyermekem is leány, s im az ég
meghallá zúgolódástokat és elvette őt tőlem. Idegen országból
rablók jöttek érte és elorozták közülünk. És ekkor megsirattátok az
elveszettet. Soha köny nem folyt annyi Ősmagyarországban, mint ez
évek alatt, ti sirtátok azt én velem együtt, és az ég meghallgatá
siralmainkat, visszavezette őt karjaink közé. Ez ifjú, kit jobbomon
láttok, szabadítá őt ki rabságából. Nézzetek rá! nem látjátok-e
arczán, hogy ő is magyar, miként ti? hogy ő is fejedelmek utóda,
miként én?! – Száz meg száz mérföldre innen, Etele szent hamvainál,
ottan élnek rokonaink, kik <span class="pagenum"><a name="Page_112"
id="Page_112">-112-</a></span> sok harczoknak utána eljutottak a
boldog igérethonba. E testvérnép fejedelmeinek ivadéka ő, ki sirról
sirra tapogatódzva visszajött őshazáját felkeresni. Üdvözöljétek
őt! ősz fejem a sirba szállhat, ti nem maradtok el árván, ő lesz
vezéretek, ő lesz fiam, az ő ereiben is Attila vére forr, én
leányom kezét, ti a vezér kopját adjátok kezébe, s az ég áldása
legyen mind a kettőn.</p>
<p>A vezér alig végezhette szavait, a nép féktelen üdvkiáltása
elfojtá az utolsó hangokat, odatolultak a domb körül, s Juliánt
lelkesült örömmel ragadva fel karjaikra, fölállíták egy paizsra, s
úgy hordozák köröskörül a nép között, mindenütt köszöntve,
mindenütt üdvözöltetve. Az ifjú a nép vállain érkezett a vezér
lakáig, ott letevék, a hölgyek elébe jöttek, szemérmesen megölelék,
megcsókolák a rokonná fogadott jövevényt, ki egyik gyöngéd ölelő
kar közül a másikba jutott, s még el sem feledte az egyik csókot,
midőn másik csattant el ajakán.</p>
<p>Julián lelkét fölmagasztosítá a megvalósult álom. Ilyennek
hitte, képzelte, álmodta őket mindig. Érzé, hogy ébren van, látta,
hogy hazája van körül, hallá, hogy anyanyelvén üdvözlik
mindenünnen, s keblén ölelve tartá első és örök szerelmét, ki
utoljára érkezett őt üdvözölni, hogy soha meg ne váljon tőle.</p>
<p>E pillanat a túlvilágra is szép volna.</p>
<p>Julián a hálától átszellemülten emelé föl arczát az égre, hogy
megköszönje a minden jók urának azt, a mit kérni sem mert tőle
soha.</p>
<p>De e pillanatban valami idegen, zavaró érzelem ütötte meg
lelkét, mely mielőtt öntudattá lehetett volna, egy jéghideg kéz
érinté forró kezét, s a mint kedvese szép arczáról fölemelé ittas
tekintetét, egy magas, ősz férfit látott maga előtt állani, hosszú
hófehér ruhában, fején magas tarajsüveg volt, elől a nap arany
képével, hosszan leomló fehér lófarokkal. Ez a ghylas, az ős pogány
áldozó pap.</p>
<p>Julián lelkén egyszerre felhőként borult végig e gondolat: e nép
pogány! <span class="pagenum"><a name="Page_113" id=
"Page_113">-113-</a></span></p>
<p>– Jőjj imára a forráshoz! szólt a ghylas, megfogva az ifjú
kezét.</p>
<p>Delinke észrevevé az ifjú megdöbbenését, odasimult hozzá, s
mintha emlékeztetni akarná, fülébe sugta:</p>
<p>– Midőn fejedelmet választ a nép, Jezten (ez volt az Isten neve
a napimádóknál) tanácsot ad az elválasztottnak; kövesd a ghylast a
forráshoz, s tedd a mit mond.</p>
<p>Julián rendbeszedve eszméit, követte a ghylast. Mindenki
elmaradt tőlük, csak ők ketten haladtak a szent berekbe, a hol
Jezten oltára állott.</p>
<p>Egy kő volt az a forrás-part mellett, melynek belsejében örök és
füsttelen tűz égett, a forrás tulsó oldalán állott a máglya a
leszurt karddal, melyre az égő áldozatot szokták rakni, most
meggyujtatlan, mert csak jóslatért jött a ghylas.</p>
<p>Juliánt megállítá a pap az oltár előtt és szólt:</p>
<p>– Borulj le a földre és csókold meg azt, mert a föld ad hazát, a
föld ad eledelt, a föld ad sírt.</p>
<p>Julián engedett s leborulva megcsókolta a földet.</p>
<p>– Mosd meg arczodat a forrásban, mert a víz tisztává teszen.</p>
<p>Julián megnedvesíté arczát.</p>
<p>– Sohajts a légbe, mert a lég ad szabadságot. És nézz a napba, a
ki ad életet, meleget és világot.</p>
<p>Julián egy perczre a napba tekintett s káprázva kapta el onnan
szemeit.</p>
<p>– Mit látsz most? kérdé tőle a ghylas.</p>
<p>– Kék és zöld foltokat, felelt Julián, kezével dörzsölve
szemeit.</p>
<p>– Azok Jezten képei. Most imádkozzál magadban, mondj imát, a
minőt akarsz, a mit kivánsz, s én meg fogom kérdezni Jeztent, mit
felel imádra.</p>
<p>Julián fölemelé szemeit, s felfohászkodva magában
imádkozott:</p>
<p>– Isten! keresztyéneknek ura, ki vágyaimat betöltéd, ki im nekem
hazát, koronát és szerelmet adál, halld meg <span class=
"pagenum"><a name="Page_114" id="Page_114">-114-</a></span> és
segítsd meg imámat, e népet, e hont, e szerelmet én tenéked ohajtom
adni, a te birodalmad népesüljön meg általuk.</p>
<p>A ghylas szemei figyelmesen kisérték az imádkozó ajkainak néma
mozdulatait: midőn elvégzé az imát, a ghylas levette a máglyáról a
kardot s négyet vágott vele, minden suhogásnál lassudan mormogva:
ég, föld, nap, vizek feleljetek! Azzal a kardra támaszkodva,
elkezde hallgatódzni, a szél megindult a falevelek között, mintha
azoknak suttogásait hallgatta volna. Az után letépett néhány
falevelet, ráhinté a forrásra s magába vonulva hallgatódzott ismét
a forrás mormogásaira. A nap leszállt, az ég megcsillagosodott.
Egy-egy csillag futott alá. A ghylas szemeivel kisérte azt, mintha
futásából olvasna valamit. Éjfél felé fölkelt ülőhelyéből s a
kardot feltüzve a máglyára, elkezdé tompán, lassudan dörmögni: –
mit suttognak a levelek? mit mormognak a tengerek? mit hullanak a
csillagok?</p>
<p>Kevés idő mulva odalépett Juliánhoz és megszólítá őt reszkető
hangon:</p>
<p>– Ezt izeni neked Jezten: honfi sem léssz, mégis hontalan léssz,
vezér sem léssz, még is népet vesztesz, férj sem leendsz, még is
megözvegyülsz.</p>
<p>Julián reszketni érzé maga alatt a földet, látta hullani a
csillagokat, érzé a hideg szél fuvását, hallá mormolni a
patakot.</p>
<p>Ezt izeni neked Jezten.</p>
<p class="center"><i>(Befejezetlen maradt.)</i></p>
<h2>BACSÓ TAMÁS.</h2>
<h3>I.</h3>
<p>Murányvár, az annyi regényes kalandról hires omladék, Ferdinánd
király idejében a Tornai Tornallyay családnak volt birtokában.
<span class="pagenum"><a name="Page_115" id=
"Page_115">-115-</a></span></p>
<p>1536-ban meghalt az öreg Tornallyay János s maradt utána egy
fia, László, kit még életében eljegyze egy szinte a Tornallyay
családból való hajadonnal, Máriával.</p>
<p>Ezt a Tornallyay Máriát azonkívül a fiscus által fiusíttatá,
hogy ha netalán saját édes gyermeke meghaláloznék, vagyonai ne
származzanak idegen kézre, hanem maradjanak a leánynál, s ha az
később máshoz találna férjhez menni, viselje a férj az ő nevét is,
s a születendő gyermekek, mint Tornallyayak bírják a család
javadalmait.</p>
<p>Minthogy azonban kora halálával hátrahagyott fiacskája
menyasszonyostul együtt még mindketten gyermekek valának,
gondviselőül rendelé számukra eddigi várnagyát Bacsó Tamást, még
két testvérével együtt, kiknek egyikét hitták Bernátnak, másikát
pedig Sámsonnak.</p>
<p>Az öreg Tornallyay sohasem vélte gyermekei jövendőjét jobb
kezekre bizhatni, mint e három férfiura. Ezek közül Tamás volt a
legidősebb, kegyes, imádkozó ember, kinek sohasem volt egyébre
gondja, mint búcsujárásra és alamizsna-osztogatásra; utána
következett Bernát, ez egy kissé rút arczú volt, fertelmes képére
alig lehetett ránézni, de annál jobban értett a gazdálkodáshoz, s
pénz és számvetés dolgában senki őt meg nem csalhatta; a
legifjabbik, Sámson, pedig vitéz hadakozó ember levén, már
természetnél fogva is erős és izmos termetű; úgy gondolá a jó öreg,
hogy a míg fiának lelki neveltetése nem szenvedend hiányt Tamás
ápolása alatt, addig Bernát a vagyonbeli gazdálkodásban leend
tudós, végre Sámson hathatós védelmezője leend annak minden
erőszakos megtámadások ellenében.</p>
<p>Az öreg János eként elhagyván a mulandóságot, ime mi történék
vala? Már az első esztendőben hire futamodék, hogy Murányvár egy
rablófészekké lett, honnan vitéz Sámson gazda tűzzel vassal
látogatja a felvidéket, gyilkol, rabol és gyujtogat, a jó Tamás
feltöri a templomokat, leszedi harangjaikat, s a bölcs Bernát benn
a várban pénzt kovácsol az elrabolt harangokból, s annyira
elárasztá már hamis pénzzel a tájékot, hogy a szomszéd városokban
félnek <span class="pagenum"><a name="Page_116" id=
"Page_116">-116-</a></span> az emberek pénzen vásárlani, hanem
inkább csereberélnek.</p>
<p>Hasztalan emeltek panaszt a szomszéd falvak és földesurak. A
hatalmas gonosztevőket nem volt mód megfenyíteni; ha Ferdinándhoz
folyamodtak segítségért, ezek azzal fenyegetőztek, hogy áttérnek
János Zsigmondhoz, s megfordítva. A megye kétséges föld volt, ma az
egyik fél birta, holnap a másik s mikor a háborura is alig volt
elég a fegyver, honnan jutott volna még a rablók ellen?</p>
<p>Az országgyűlés egynehányszor czitálta őket, de ők sohasem
jelentek meg, daczolva a törvényekkel.</p>
<p>Minő sors várhatott ily állapotban a rossz kezekre bizott
árvákra, kiknek ügye e zürzavaros időben egyedül a gondviselő úr
Isten őriző kezére volt bizva?</p>
<p>A mellékrokonok gyakori kérdezősködéseire mindig kitérő
feleleteket adtak a gondnokok s nem engedék őket a gyermekekhez
férni: majd, hogy László felserdült, elhiresztelék, hogy elment
Lengyelországba hadakozni, egyszer csak aztán kitűzték a fekete
zászlót a vároromra: László, – hogy, hogy nem? – hazaérkezett
ismét, és rögtön meghalt; a ki nem félt Murányvár alatt járni,
megjelenhetett a torára. Ez volt a hír.</p>
<h3>II. A TOR.</h3>
<p>… A terem be van húzva fekete posztóval, középett áll a ravatal,
ezüst szegekkel kiverve; két oldalán megfordítva függnek a családi
czimerek, egy fehér angyal, csillagos kék mezőben, jobbjában
lángpallost tartva. Fejtül zászlók és lobogós kopják, kétfelül
tizenkét viaszfáklya lobog; a ravatalon egy fiatal férfi fekszik,
sápadt, kiaszott arcz, kemény, szigorú vonások, beesett szemei
csukvák, viaszsárga kezei mellén össze vannak téve, nagy sima
homloka száraz és fényes, mint szokott lenni a halottaké.</p>
<p>Lábtól kis kerek asztal mellett négy virrasztó diák ül
<span class="pagenum"><a name="Page_117" id=
"Page_117">-117-</a></span> énekelve, az asztal alatt nagy zöld
orros kancsó fülel, a diákok bele vannak már fáradva az éneklésbe,
de még az ivásba nem.</p>
<p>A szomszéd-teremben ez alatt vigan folyik a tor, ott a csatlósok
és pinczérek iszszák le sziveikről a bút, s ha elhallgat olykor a
virrasztók éneke, a de profundis szomorú melodiája után keresztül
hangzik a nyitogatott ajtókon a vad rikácsoló bordana: «ej haj
igyunk rája, úgy is elnyel a sir szája!»</p>
<p>A virrasztók unni kezdik magukat a halott mellett, a zsolozsmák
végig vannak énekelve, a fáklyák leégtek, és a kancsó kiürült.
Egyet elküldenek maguk közül, hogy hozza tele. A másik utána megy,
hogy meglesse, ha nem csalja-e meg társait? Mindketten oda
maradnak. A harmadik értük indul, visszahivandó őket, s a negyedik
aztán nem bolond, hogy egyedül maradjon, ő is utánok megy. A
szomszéd teremben pedig igen víg társaság van, onnan nem jön ki
más, mint a kit kilöknek. A halott egyedül marad.</p>
<p>Éjfélkor le fogják tenni majd a sírboltba, s a czimer
megfordítva marad a sírboltajtó felett, mely a Tornallyay-család
utolsó férfiivadéka, László után bezáródik.</p>
<p>Éjfélig van ideje mindenkinek meglátogatni a halottat, ki
éltében annyi emberrel jót tett, védte az ártatlant, segítette a
szükölködőt, gyámolítá rokonait, megbecsülte a jó szolgát, és
harczolt a hazáért.</p>
<p>Nem igen jut eszébe senkinek.</p>
<p>Egyszer nyilik az ajtó, s a részeg tivornyaordításból kitántorog
Ivó, a csatlósok hadnagya, kit László váltott meg török rabságból.
Részeg az ember, mint a csap, kezében kancsót hoz, s a halott előtt
kaczagva megáll, a hogy állhat.</p>
<p>– Igyál atyafi! szól, urát kinálva, s vadul röhög durva ötletén.
Úgy is nagy státió lesz innen a másvilágig, s ki tudja: ültettek-e
ott is szőlőt! Igyál no.</p>
<p>Az ember tántorogtában felrug egy álló gyertyatartót,
<span class="pagenum"><a name="Page_118" id=
"Page_118">-118-</a></span> s a viaszfáklya forró olvadéka László
arczára cseppen. Az hideg marad és mozdulatlan.</p>
<p>– No – se baj, mond a hadnagy felállítva a fáklyát nagy ügygyel
bajjal, s ez alatt más kettőt taszítva el. Ha a másvilágra jutsz,
ott még majd forróbbal is leöntenek.</p>
<p>A hadnagy eltántorgott részegen, kiment a folyosóra, valamelyik
szegletben eldült és elaludt. Az utána nyitva hagyott ajtón
besüvöltött a szél, s úgy lobogtatta a fáklyákat a ravatal
körül!</p>
<p>A szomszéd teremben hangzott a lakomai zaj, a halott szobája
csendesen maradt.</p>
<p>De im ki az, ki őt ismét látogatni jő? Magas, halvány női alak,
ha szemei úgy nem égnének, léleknek is beillenék. Ez a menyasszony.
A halott menyasszonya, Mária, ki jegyesét már három év óta nem
látta, s most tudtára adák, hogy vőlegénye megérkezett, s ott
fekszik a koporsóban.</p>
<p>A leány megáll a ravatal előtt. Szép vonásai mintha kővé
volnának fagyva, mozdulatlanok, szemeit le nem veszi mátkája
arczáról, egy köny nem nedvesíti azokat. Iszonyú érzelem! midőn az
élet legkínosabb órája jelen van, nem akar fájni a szív, nem akar
sirni a szem, nem akar veszteségére gondolni az ész, és e borzasztó
ür a lélekben, köny, fájdalom, és gondolat nélkül a legiszonyubb
szenvedés. Ezentúl még csak egy lépés van, – az őrültség
kaczaja.</p>
<p>Annyit szeretne pedig mondani a halottnak; szeretne
szemrehányásokat tenni, hogy hát ily hidegnek kell-e a vőlegénynek
lenni? szeretné elmondani neki, hogy ő is szenvedett sokat,
szeretné megkérdeni tőle, melyik út vezet a túlvilágra, hogy utána
mehessen? Mert hiszen oly nagyon szerette őt! De az ajk nem ád
hangokat.</p>
<p>Odalép a halott mellé, s gyöngéd fehér kezével megfogja annak
viaszsárga kezét.</p>
<p>Mi volt ez?</p>
<p>A megérintett hideg csontkéz megszorítá a leány kezét.
<span class="pagenum"><a name="Page_119" id=
"Page_119">-119-</a></span></p>
<p>Mária ijedten tekinte kedvese arczára s annak felnyilt szemeivel
találkozék.</p>
<p>– Csendesen… suttogá a ravatalon fekvő. Ne félj és ne örülj,
mert elárulsz. A leány reszketett, a férfi nem.</p>
<p>– Vártalak, suttogá László a leánynak, végy le egy kést a falra
akasztott fegyverek közül, s vagdald el vele a kötelékeimet, mik
kezeimet és lábaimat fogva tartják, s aztán tedd mellém a kést.</p>
<p>A leány csak bámult, a nélkül, hogy a mondottakat
teljesítené.</p>
<p>– Mária! nem természettörő csoda, a mit látsz, én élek, de csak
egy órám van még hátra, éjfélkor el fognak temetni, ezt az órát
használni kell. Hajolj reám, tégy úgy, mintha siratnál; – ne félj
hideg alakomtól, csak egy szikra ég még abban, s az is szerelem te
érted. A mióta nem láttál, az alatt itt voltam bezárva a bástyák
legalsó börtönében. Bacsó Tamás tarta ottan. Midőn bűneit megtudva,
meg akarám őt büntetni, rabló zsoldosaival megkötöztetett, s elzárt
a világ elől, s az utánam kérdezősködőknek mesét mondott
hollétemről. E sírból, jól tudám, hogy csak a másik sírba van
kijárás, s vártam sokáig, vártam iszonyú ideig; a napokat nem
számíthattam, mert a föld alatt nincs idő, csak azt tudom, hogy az
hosszabb volt az örökkévalóságnál. Végre egy gondolatom jött:
visszatarték magamtól ételt és italt hosszú ideig, testem
kiszáradt, arczom összeesett, szivem verése alig lőn észrevehető, s
tagjaim elhidegültek. Egy órában porkolábjaim, midőn lánczaimat
vizsgálni jöttek, megmerevülten találtak börtönöm fenekén fekve. Ez
meghalt! mondának nevetve, s a lánczokat levéve rólam, felvettek
vállaikra, felöltöztettek halotti ruhába, s kiterítettek e
ravatalra: hallottam, mint suttogá mellettem egy, hogy még szivem
körül melegséget érez, s az ijedségtől úgy elszorult egyszerre
szivem, hogy a mint a másik rátette kezét, nem érzé dobbanását.
Majd jobban meghül a sírboltban, vigasztalá társát. Most, Mária,
adj kezembe egy kést. <span class="pagenum"><a name="Page_120" id=
"Page_120">-120-</a></span></p>
<p>– Mit akarsz cselekedni?</p>
<p>– Megvárom, míg Bacsó Tamás ide fog lépni ravatalom mellé, s
akkor szivébe ütöm azt.</p>
<p>A leány ráhajolt Lászlóra, s arczát arczára fektetve
suttogott:</p>
<p>– Maradj csendesen és ne háborogj. Én megszabadítlak, ha rám
bizod magad. Engedd magadat a sirboltba letétetni, én érted
megyek.</p>
<p>– Lehetetlen az, szólt reszketve a férfi, s a puszta gondolatnál
elkékülének ajkai. Hátha gátolva lész, s én ott veszek a lezárt
koporsóban? A sirbolt-ajtó zárva leend; s ha odáig juthatnál is,
belőle ismét nincs menekülés.</p>
<p>– Van. Atyád koporsója mellett áll egy kőkoporsó: ez üres, nem
fekszik benne senki; fedelét leemelve, egy szűk lépcső lejárása
tünik elé, mely a sziklába vágva a vár alatti barlang üregéig
vezet, ezen keresztül megszabadulandsz.</p>
<p>– De hogy jöhetsz te odáig?</p>
<p>– Éjfél után, midőn mindnyájan lenyugszanak, Bacsó Tamás
hálótermébe lopózom, ki feje alatt szokta őrzeni a vár kulcsait. A
várnagy babonás: e vár lakóinál hagyományul jár a monda a fehér
leányról, ki az éjfél óráiban, a lángpallost kezében tartva, végig
szokott járni a vár termein. Senki sem meri őt megszólítani,
mindenki félve áll hátra, s maga Bacsó Tamás takaróját fejére vonva
huzódik ágya szegletébe, hogy ne lásson és ne halljon semmit. Nem
rém a fehér lány, én magam vagyok az. Alant a hegy tövében lakik
egy hű szolgám, az öreg Bertalan, kecskepásztor, ő fedezte fel a
sirbolti rejtekútat, s én használva a várnagyok babonás hitét, itt
szoktam vele találkozni, s itt adom át neki panaszleveleimet, miket
ő több izben elvitt a nádorhoz, sőt egyszer a királyhoz is. Ma
éjfélkor ismét lemegyek, téged megszabadítalak.</p>
<p>– És azután velem jösz?</p>
<p>– Te fölmégy a királyhoz, föl az ország rendeihez, megmutatod
nekik kinszenvedett arczodat, s boszut kérsz gyilkosaid
<span class="pagenum"><a name="Page_121" id=
"Page_121">-121-</a></span> fejére. Én addig közöttük maradok, hogy
legyen, ki bűneiket feljegyezze.</p>
<p>E perczben nyilt az ajtó. László lehunyta szemeit, Mária úgy
tett, mintha ráborulva sírna. A három Bacsó lépett be a
terembe.</p>
<p>Elől egy magas, martialis alak, Bacsó Sámson, a rablóhős;
vastag, szénfekete haja serteként áll fején szélylyel és ellepi
homlokát, sűrű szemöldei csaknem össze vannak nőve, két bajusza,
mint két ökörszarv, öklelőzik jobbra balra, sűrű fekete szakállal
van benőve egész arcza, mintha aczélsodronynyal volna beültetve, s
a mik szabadon maradtak, azok egyedül a sötét, villogó szemek.
Alakja ölnél magasabb, vállai szélesek, karjai vastagok mint egy
cserfaág, öltözete piszkos és elhanyagolt, melyet derekán
bivalybőr-öv szorít össze, azon lóg egy hosszú, rozsdás, egyenes
kard; a kard lapjára e szó van edzve: «jó éjszakát!»</p>
<p>Utána jő Bacsó Bernát, merő ellentéte az előbbi alaknak, egy
félre nőtt, nyomorék teremtés, feje vállai közé szorulva, arcza
ránczokkal fedett, a szőrt megirtá rajta a himlő, melytől szemei is
örökké vörösek, hosszú kezei csaknem a földig lógnak. Az egész alak
szánalomra indit, de az ajkak vonásában van valami keserű gúny,
mely e szánalmat visszautasítja, s daczolni látszik a természettel,
mely őt megcsufolta, s az emberiséggel, mely őt kineveti.</p>
<p>A harmadik Bacsó Tamás. Egy tisztességes ősz alak, a milyennek
festik a becsületben megőszült embereket: nyilt, barátságos homlok,
melyet ezüst fürtök fednek, tiszta, józantekintetű szemek,
szabályos arcz, szelid, nyájas ajkak, komoly magatartás; – öltözete
gyász, s e színt arczkifejezése sem hazudtolja meg. Tud szomorú
lenni.</p>
<p>Midőn belépnek, Mária fölemelkedik a ravatalról, s hideg,
könytelen arczczal végig nézve a három testvéren, a nélkül, hogy
szólna hozzájuk, eltávozik.</p>
<p>Sámson vállat vonva fordul el tőle, míg Bernát faunusi
<span class="pagenum"><a name="Page_122" id=
"Page_122">-122-</a></span> vigyorgással tekint utána, egyedül
Tamás üdvözli őt tiszteletteljesen meghajtva fejét.</p>
<p>– Köszönnetek kellett volna neki, szól intőleg testvéreihez,
ezentúl ő leend e vár birtokosa.</p>
<p>Bernát felkaczagott.</p>
<p>– Miután eddig vőlegénye volt az, ki most halva fekszik?</p>
<p>– Bizonyára, a végrendelet így hagyományozta azt.</p>
<p>– De azt nem hagyományozá, hogy a vár urát három esztendeig
fogságban tartsd, s csak meghalva ereszd ki.</p>
<p>Tamás nyugodt lélekkel viszonzá:</p>
<p>– Én gondnokul voltam mellé rendelve, hogy vigyázzak reá, a fiun
tébolyodás jelei kezdtek mutatkozni, s én elővigyázatból zártam őt
el, hogy kárt ne tegyen magában, vagy jószágait el ne prédálja, ez
nekem jogom volt és kötelességem.</p>
<p>– Igaz, hiszen te derék, becsületes ember vagy. Megbocsáss, hogy
későn ismertelek meg; hát e leányt most újra mi oknál fogva teszed
el láb alól?</p>
<p>– Épen nem teszem. Ő férjhez fog menni, és Murányvár a
hozzátartozó uradalmakkal együtt azé leend, ki őt el fogja venni, a
mint a végrendeletben van.</p>
<p>Bernát elsáppadva néze bátyja arczára, mintha kétkedne rajta,
hogy tréfál-e, vagy valót beszél?</p>
<p>– S hová leszünk mi akkor?</p>
<p>– Maradunk, a kik voltunk, ha a kegyes vőlegénynek tetszeni fog,
viszonzá Tamás alattomos mosolygással, mely egy perczre elárulá a
szelid arcza vonásaiban alvó ördögöt.</p>
<p>– S ki volna az? kérdé Bernát, értetlen arczczal.</p>
<p>– Kedves öcsénk, Sámson, szólt Tamás, a kalandorra mutatva, ki
ezalatt hátat fordítva állt egy ablakban összefont karokkal, s
részvétlen arczczal bámult ki az erdős vidékre.</p>
<p>A mint nevét hallá említeni, visszafordítá nagy, bozontos fejét,
s lenézve testvéreit, egyet vont vállán, s azzal ismét az ablakba
könyökölt. <span class="pagenum"><a name="Page_123" id=
"Page_123">-123-</a></span></p>
<p>Tamás odalépett hozzá, s nyájasan megveregette vállát.</p>
<p>– Hallottad, miről beszéltünk?</p>
<p>– Hallottam, de semmi közöm hozzá.</p>
<p>– Semmi közöd?</p>
<p>– Mert az nem az én mesterségem. Én rablok, gyilkolok, megölök
száz férfit, ha kell, de lopni, csalni, örökségeket elhajhászni nem
szokásom. Tegyetek a lánynyal, a mit akartok, mit bánom én? öljétek
meg, de az én kezem által ugyan nem; engem hagyjatok ki
játékaitokból.</p>
<p>– Sámson, térj eszedre, ha egyszer elvetted a leányt, többet
akár soha se lásd. Mehetsz a világ végire, de nekünk kell, hogy őt
nőül vedd.</p>
<p>Sámson fölegyenesedék, szemei villogtak sötét helyeikből.</p>
<p>– Halljátok. Én láttam férfiakat meghalni a halál mindenféle
nemeivel, én láttam ágyúkat szegezve mellemnek, és éreztem álmomban
a hóhér pallosát nyakamba metszeni, én láttam kisérteteket utánam
jőni az általam meggyilkoltak sírjaiból, s hallottam kongani a
felgyujtott falvak harangjait, mikor már a tornyok le voltak égve.
Nem reszkettem soha. De asszonyt nem láttam sirni soha, és nem
akarok. Keressetek helyettem más vőlegényt. Én a leányt el nem
veszem.</p>
<p>– Elveszem én! szólt közbe kigyulladt arczczal Bernát, s arcza
ragyái és szemei még vörösebbek lettek.</p>
<p>A ravatalon fekvő László, kinek e beszédet hallva, a pokol
kínjait kelle kiállani, e szóra öntudatlanul felsóhajtott.</p>
<p>Mindhárman ijedten tekintének vissza.</p>
<p>– Valaki sóhajtott. Hangot hallék, rebegé Bernát.</p>
<p>– Semmi sem, szólt Tamás széttekintve. Tán valaki hallgatózott
az ajtón.</p>
<p>Bernát szorongva szólt:</p>
<p>– Engem úgy nyugtalanít e halott, úgy félek tőle. Kedvem volna
szivébe ütni e kést, nehogy föltámadhasson valaha. <span class=
"pagenum"><a name="Page_124" id="Page_124">-124-</a></span></p>
<p>– Azt ne tedd, csitítá őt Tamás. Még azt mondaná valaki, mi
öltük őt meg. Meg van ő halva jól.</p>
<p>Sámson gúnyosan fordult testvéreihez:</p>
<p>– Mint féltek, hogy föltámad az, a kit megöltetek; a kit én
megölök, az nem ébred föl soha.</p>
<p>– Beszélj, beszélj, kevély rabló. Ha én ébren nem vagyok, te
nyakadra hoznád az egész országot, s harczolhatnál vele.</p>
<p>– De ha én pénzt nem szerzek, szólt közbe Bernát, te is hiába
vagy ébren.</p>
<p>– Csitt, a virrasztók jőnek.</p>
<p>Éjfél elmult. A torozók ügygyel-bajjal elhagyák az ivótermet, a
legjózanabbak felvevék a koporsót vállaikra, s a mint a
sírbolt-ajtót felnyiták, a kijövő hideg szél oly borzadályosan
futott végig valamennyin, hogy egyszerre kijózanultak, az arczok
halaványak voltak a fáklyafénynél.</p>
<p>A csatlósok megálltak a lépcsőkön, félelmesen nézve fáklyáik
füstjére, mintha fekete szellemek lobogtatnák azokat palástjuk
szegélyével. Alulról hangzott a halotti ének: Miserere mei
Domine!</p>
<p>Az emberek önkénytelen keresztet vetének magukra s örültek,
midőn visszajöhettek a sírboltból, s hátuk mögé nem merve
tekinteni, siettek alvószobáikba.</p>
<p>Bacsó Tamás maradt leghátul, bezárta a sírbolt-ajtót, megfordítá
rajta a czímert, s magában dörmögve mondá:</p>
<p>– Ez többet meg nem nyílik – az itéletnapig.</p>
<h3>III. A FEHÉR LEÁNY.</h3>
<p>Bacsó Tamás reszketve fogá meg Sámson kezét, midőn hálószobájába
ért.</p>
<p>– Maradj nálam, szólt rebegő hangon, ez éjjel nem merek egyedül
aludni. Egy kisértettel megszaporodott a pokol. <span class=
"pagenum"><a name="Page_125" id="Page_125">-125-</a></span></p>
<p>– Mégis oly gyáva vagy, vén gyermek? szólt az megvetően.</p>
<p>– Nappal nem nevezhetnél annak, de az éjszaka nem az emberi
hatalmaké. Kérlek, ülj mellém, ülj közelebb, gyujtsunk tüzet a
kandallóban, zárd be az ajtókat, s az ablakok tábláit reteszeld be.
Engem Isten csodái kisértenek éjjelenként.</p>
<p>– Álmodban látod azokat, sokat vacsorálsz.</p>
<p>– Épen semmit.</p>
<p>– Tehát azért látod, mert sokat böjtölsz.</p>
<p>– Oh ne mondd. Az Istennek oka van engemet látogatni. Én sokat
vétettem nagyon. De vezekleni fogok, vezekleni bűneimhez méltón, ha
ez utolsó tervem bevégezém, akkor templomot építtetek, oly
pompásat, hogy hasonlóban nem imádkoztak még soha.</p>
<p>– Csak hozzám közel ne építesd, mert ki találom rabolni.</p>
<p>– Csendesen, Sámson; ne szólj így. Oh, itt a falak is beszélnek,
körülem minden butor él és engem üldöz; ha nagy csendesség van,
nevemet suttogják, csendesen, alig hallhatólag; és éjszaka, midőn a
nagy viharra olykor fölébredek, mely a tornyok szélvitorláit
csikorgatja, egyszerre megnémul minden, s fejem fölött elkezd zúgni
a hatvannégy mázsás öreg harang, melyet a rimaszombati
szentegyházból elraboltam s hamis pénzt verettem belőle, s úgy
kong, úgy zúg a mélységes éjszakán keresztül, hogy a bástyák
rengnek bele alapzataikban. Máskor halálos vakság fog el, érzem a
fáklyák melegét, és lángjaikat nem látom, mélységes sötétség ül
körülöttem. Számtalanszor, midőn ágyamba le akarok feküdni, saját
alakomat, a hogy vagyok és létezem, már ott fekve találom, s
hasztalan költöm onnan, nem birom fölébreszteni, s ott virradok meg
székemben ülve, míg a nap feljő, s a kisértet eloszlik.</p>
<p>– Rémséges dolgokat beszélsz, szólt Sámson, közelebb húzva
kardját. <span class="pagenum"><a name="Page_126" id=
"Page_126">-126-</a></span></p>
<p>– Nézz hátam mögé, nem áll-e valaki mögöttem? gyakran, midőn
olvasni akarok valami szent könyvből, érzem, hogy valaki hátam
mögött leskelődik, s vállamon keresztül azon könyvből olvas, míg az
én szemeim előtt annak minden betüje megelevenedik, hogy mennek
egymásután sorban, mint a lándzsás hadsorok, s ha kés van kezemben,
úgy biztat, úgy erőltet, hogy vágjam vele torkomat keresztül!</p>
<p>– Te meg vagy rontva, Tamás. Eszed nincs helyén.</p>
<p>– Van e várnak egy ősi réme, mely itt lakik alattunk, vagy
felettünk, elrejtve a falak üregeiben, és örökké ébren. Ez a fehér
leány. Egy Tornallyay leány hajdan a keresztes hadba távozott el, s
ott elesett a csatában, de szelleme visszajött e várba lakni, s oly
tiszteletben tartaték a család előtt, hogy ünnepélyes lakomáikon
egy széket mindig üresen hagytak a számára, s arczképe alá, mely a
csarnokban függ, valahányszor menyegző, tor, vagy keresztelő
történt, külön viaszgyertyát szoktak meggyujtani, s míg a többi
viaszgyertyák leégtek, ez, bár folyvást lángolt, soha sem fogyott
el. Ez a rém üldöz legjobban engemet. Hasztalan zárkózom be előle,
zárt ajtókon keresztül felkeres, egyik ajtómon bejön, a másikon
kimegy, az őrök látják őt, és nem merik megszólítani, hallják, mint
csikorognak az általa felnyitott ajtók, s mint csapódik be a
sírbolt-ajtó utána iszonyú dördüléssel…</p>
<p>E pillanatban iszonyú csattanás hallatszott… A két testvér
rémülten ugrott fel székeiről, s az ajtóra tekinte… Az felnyilt
csendesen. Bacsó Tamás reszketve fogózott testvére karjába. Szemeit
nem bírta lezárni. Jól tudta, hogy zárt szempilláin keresztül is
kénytelen volna látni e tüneményt.</p>
<p>Egy fehér alak suhant végig a termen, egy márványarczú hölgy
alakja, vállán arany betükkel kivert lángalakú pallost emelve, s
szemeivel merőn maga elé tekintve.</p>
<p>Bacsó Tamás homlokán a hideg veríték gyöngyözött. <span class=
"pagenum"><a name="Page_127" id="Page_127">-127-</a></span> Sámson
keze is rá volt fagyva a kardmarkolatra, s izmos termete
reszketett.</p>
<p>Már a fehér leány a tulsó ajtóhoz ért, midőn Sámson erőszakosan
megtörve félelme bilincseit, felkiálta:</p>
<p>– Hát fattyúk vagyunk-e mi, hogy egy rémtől megijedünk? s azzal
kirántva kardját, elállta a kisértet útját. Megállj! ordíta rá,
felemelve kardját, s ha a pokolban lakozol, maradj ott örökre, vagy
ha nem haltál meg elég jól, megöllek én, úgy, hogy a másvilágon sem
fogsz élni többet.</p>
<p>A fehér alak egy pillanatra megrettenni látszott, mintha még
fehérebb lett volna, mint volt, de a másik pillanatban megvillant
kezében a lángpallos, s oly gyorsan, mint a villám, csapott le
Sámson kardjára.</p>
<p>A kard kihullott a férfi reszkető kezéből, s Sámson térdrebukott
a rémülettől, arczát kezeivel eltakarva.</p>
<p>A következő pillanatban lehete hallani a mindig távolabb
felnyitott ajtók csukódását; míg egy végső dördület hírül adá, hogy
most a sírbolt-ajtó csukódott be.</p>
<p>Minden lélek halálfélelem közt aludt ez éjszaka, s másnap reggel
a Tornallyay-család sírboltja felett, hol a czímert Bacsó Tamás
saját kezével fordítá meg, e czímert újra helyrefordítva lehete
látni.</p>
<h3>IV. A KINYUJTOTT KÉZ.</h3>
<p>Ezen zavargós időkben nehéz volt az ország és a fejedelmek
figyelmét egyes családok sérelmeire vonni: a népek kiáltásai közül
nem hallatszott ki az egyesek jajszava.</p>
<p>Tornallyay László, menyasszonya által a legcsodálatosabb úton
megszabadulva, azon kezde gondolkozni, mint irtsa ki öröksége
rablóit Murányvárból?</p>
<p>Ha egyenesen fölmegy Pozsonyba, s magát az ország rendeivel
megismertetve, azokat a törvény szerinti elégtételre felhívja,
koczkáztatta volna, hogy Bacsó Tamás, <span class=
"pagenum"><a name="Page_128" id="Page_128">-128-</a></span>
megtudva életben maradtát, orgyilkosokat küld utána s megöleti, míg
azt az igazságnak megrövidült karjai rablófészkében el nem érik, s
minden törekvésének sem sikerülend egyebet kieszközölni egy
erőtelen fulminatoriumnál, melyet Murányvárban csak kaczagni
fognak.</p>
<p>Hanem mást gondolt ki. Máriát nem bocsátá többé vissza a várba,
hanem elvivé őt a szent Erzsébetről elnevezett kolostorba, s ott a
szent szűzek gondviselésére bízva, elrejté őt a Bacsó-család szemei
elől, kik amaz ijedelmes éj óta semmit sem tudtak az eltünt leány
holléte felől.</p>
<p>Akkor tudósítá László álnevű feljelentésekben az ország biráját,
miszerint a Tornallyay-család utolsó ivadékainak egyike
meghalálozván, másika kolostorba lépvén, a megürült murányi
uradalom a koronára szállt vissza; minélfogva a fiscus igyekezzék
azt törvényes urának visszafoglalni.</p>
<p>E feljelentés nem maradt sikertelen; rövid idő mulva parancs
érkezett Bacsó Tamáshoz, mely által az felszólíttatott a murányi
uradalmat a törvényes határidő alatt a koronának
átszolgáltatni.</p>
<p>Bacsó Tamás elsáppadt, a mint a parancs elejét olvasá, hanem a
mint annak végén megérté, hogy Mária a Szent-Erzsébeti kolostorban
tartózkodik, mintha kő esett volna le szivéről, megkönnyebbült
kebellel mondá:</p>
<p>– Minden jól van.</p>
<p>Még az nap felkeresteté Sámsont, ez összegyüjté rablóhadait, s
éjszaka ráütve a Szent-Erzsébeti kolostorra, azt ostrommal
elfoglalá, oltárkincseit felprédálta, s Máriát erőszakkal elrablá
belőle. Nehány ittas rabló üszköt vetett a szétdúlt kamarákba, s a
kolostor a puszta falakig leégett.</p>
<p>E kolostort azonban az akkori országprimás építteté, s különös
kegyében tartván, midőn e szent hely elrombolását megérté, méltó
haragra gerjedve, panaszt tőn személyesen a király előtt, melynek
eredménye az lett, hogy <span class="pagenum"><a name="Page_129"
id="Page_129">-129-</a></span> mielőtt a zárda üszkei kihamvadtak
volna, már a császári tábornok, Salm Frigyes, ott állt Murány alatt
boszuálló seregeivel.</p>
<p>A Bacsó-családnak csupán egy útja volt a menekülésre: Máriát
kényszeríteni, hogy egyhez közülök nőül menjen. E végett a
legközelebbi faluból erővel elragadták a lelkészt, s halállal
fenyegeték, ha az esketési szertartást rögtön végre nem hajtandja,
csak ez által maradhatván törvényes birtokában a várnak, s csak így
menthetve a kolostor elleni erőszakoskodást.</p>
<p>A lelkész, egy tisztes hetven éves agg, csupán arra kérte őket,
hogy engedjék őt egyedül beszélhetni Máriával, miszerint őt
sorsával megismertesse, és ha kelleni fog, rábeszélje a kivánt
lépésre.</p>
<p>Midőn egyedül maradt a leánynyal, megfogá annak kezeit, s
homlokát megsimogatva szólt:</p>
<p>– Ne félj, leányom. Az Isten nem hagy el téged. Engem halállal
fenyegetnek, ha téged össze nem adlak e gonosztevők egyikével, de
én nem félem a halált, félem egyedül az Istent, s ha ő neki
tetszik, hogy meghaljak, nem első martyrja leszek az igazságnak, de
az leszek. Te tartsd meg magadat. Igérd e gyilkosoknak, hogy kész
vagy az ajánlott kezet elfogadni: él az Isten, hogy én össze nem
kötöm azt a tiéddel.</p>
<p>A leány megcsókolá a tisztes agg kezét, s midőn kilépett
gyilkosai elé, azoknak végtelen meglepetésére kijelenté, hogy kész
beleegyezni az ajánlott házasságba.</p>
<p>Nagy lőn az öröm Murányban. Lakomához készült az egész vár; míg
künn Salm ágyúit sánczoltatta. Maga a választott vőlegény, a púpos
Bernát, úgy felcziczomázta magát boglárokkal és klárisokkal, hogy
akár egy medve nyakába oda illett volna.</p>
<p>A vár egyik termét kápolnának készíték el, felszerelve
innen-onnan elrabolt oltárszerekkel, s midőn mind együtt valának,
vőlegény, menyasszony, násznagyok és vőfélyek, az istenfélő lelkész
ott az oltárhoz lépve, s kezével a feszületet <span class=
"pagenum"><a name="Page_130" id="Page_130">-130-</a></span>
felemelve, nem hogy megáldotta volna az előtte állókat, sőt
megátkozá azokat, kimondva rájok az egyház legsúlyosabb
anathemáját, s a kárhozatnak adva őket testestül és lelkestül.</p>
<p>A rablók irtózatos dühvel rontottak ekkor a lelkésznek s
megesküvének, hogy ha a szertartást végre nem hajtja még azon
órában, oly kínzást fognak rajta véghezvinni, hogy óhajtani fogja a
gyehenna tüzét enyhülésképen. A lelkész nem hajlott szavaikra,
megcsókolá a feszületet, s karjait széttárva, odaveté magát
gyilkosainak.</p>
<p>Azok megragadták mellénél fogva, kihurczolák a teremből, végig a
folyosókon: de ime, Isten könyörüle szolgája sorsán, midőn a
kínkamrába értek vele, egy ér hirtelen megpattant az agg férfi
fejében, s mire a kínpadra fekteték, már megszünt élni.</p>
<p>E pillanatban kürthang rivallt a várkapun kívül, s a toronyőrök
rémült arczczal jelenték, hogy a királyi hirnök áll a felvonó híd
előtt.</p>
<p>– Taszítsátok az árokba! kiálta Sámson, s a dühödt nép
megcselekszi, ha Tamás útjokat nem állja.</p>
<p>– Csendesen, fiuk; nem kell kihúzni a kardot, míg van más út a
menekülésre. Sok ajtót kinyit a tolvajzár, mit a harczfejsze be nem
tört volna. A veszély nagy, s védelmi szereink kevesebbek, mint
hogy háromnapi ostromot kiállhatnánk velök.</p>
<p>– Igen bizony! kiálta közbe Sámson haraggal. Mert te mindig
többre becsülted az aranyat a vasnál; a helyett, hogy kardokat
szereztél volna, billikomokat gyüjtögettél, ágyúk helyett pénznek
öntetted a harangokat, s lőpor helyett ezüsttel töltötted a
kamarákat, már most csatatér helyett keress magadnak akasztófát, a
hol meghalj.</p>
<p>– Nem úgy, Sámson. Azokkal a kis ezüst golyókkal jobban czélba
lehet találni és messzebb lőni, mintha mázsás köveket hajigálnál
kerekes taraczkból. Rakjatok meg három szekeret a tárházakból jó
vert arany- és ezüstpénzzel. Jól megértsétek: nem olyannal, a mi
nálunk <span class="pagenum"><a name="Page_131" id=
"Page_131">-131-</a></span> készült; – igazival. Te Bernát lemégy e
szekerekkel a fővezérhez, s kegyelmébe ajánlasz bennünket.</p>
<p>– Miért épen én? kérdé Bernát elképedve, miért nem te magad,
vagy Sámson?</p>
<p>– Mert te legkevesebb váddal vagy terhelve; neved legkevesebbet
forgott az actákban, itthon ültél mindig, mint a pók; nincsenek
személyes ellenségeid.</p>
<p>– És mivel legkevesebb kár lesz érted, ha ott marasztanak, szólt
közbe Sámson.</p>
<p>– Ha ide benn maradsz, nekünk úgy sem használsz, mert az utolsó
hellebárdos agyoncsap a dárdája nyelével, míg ha önkényt megadod
magadat, tekintet lesz reád. A többit ékesenszólásodra, s e három
szekérre bízom.</p>
<p>Bernát elsáppadva ült fel a szekerekre, s megnyittatva a hirnök
előtt a várkaput, kijelenté, hogy testvérei nevében kész a fővezér
előtt megjelenni.</p>
<p>Pár óra mulva a szekerekkel együtt Salm sátora előtt állott.</p>
<p>A vezér több magyar főúr társaságában fogadta az érkezőt, ki
nagy vigasztalódására tapasztalá, hogy azok előtte mind
ismeretlenek.</p>
<p>Annyival nagyobb lőn tehát rémülete, midőn Salm előlépve, őt
egyenesen nevén szólítá:</p>
<p>– Te vagy az a Bacsó Bernát, ki rabló testvéreiddel együtt a
környéket pusztítod?</p>
<p>– Ne hidd, méltóságos uram, a mit rólunk mondanak, cseh rablók
kalandoznak a vidéken, azoknak a büneit fogják miránk.</p>
<p>– Hát a harangokat kik rabolják el, hogy hamis pénzt verjenek
belőlük?</p>
<p>– Minket rágalmaznak azzal is, kegyelmes uram, jól tudom, mert
irigyeink a szomszéd földesurak, hogy jó gazdák levén, pénzben meg
nem fogyunk, de im, szemléld meg magad és győződjél meg róla, hogy
hát hamis pénzzel szoktunk-e mi fizetni?</p>
<p>E szavaknál feltakarta a szekerek ponyváit, látni <span class=
"pagenum"><a name="Page_132" id="Page_132">-132-</a></span> engedve
a lapáttal felhányt aranyat, ezüstöt, s alázatos mosolygással
mondva:</p>
<p>– Ezt a csekélységet a katona uraknak áldomásul hoztam.</p>
<p>Salm képét elfutotta a vér.</p>
<p>– Hát török basának néztek ti engem, nyomorultak, kitől pénzen
lehet venni békét és háborút? Nem rablott kincseitekért jöttem én
ide, hanem fejeitekért, miket a törvény elitélt.</p>
<p>– Nem vétettünk mi, uram, a törvény ellen soha.</p>
<p>– A Szent-Erzsébeti kolostor falai még füstölögnek.</p>
<p>– A kolostoré a hiba, mert törvényes hitvesemet, Tornallyay
Máriát erőszakosan tartá vissza tőlem, s ez által vagyonaimtól meg
akart fosztani. Én csak védtem magam, midőn támadtam.</p>
<p>– Törvényes hitvesed neked Tornallyay Mária? kérdé szigorúan a
vezér.</p>
<p>– Kész vagyok rá hitemet letenni, hogy az.</p>
<p>Salm inte, hogy hívják elő a tábori lelkészt, s felszólítá
Bernátot, hogy esküdjék meg arra, a mit mondott.</p>
<p>Bernát vakmerően odalépett a tábori oltár elé, egy kezét az
evangeliumra téve, másikat felemelé az égre, s a mint e szót ki
akará mondani: esküszöm! egy kéz hátulról hirtelen megragadá
kinyujtott kezét, s a mint Bernát hátratekinte, egyszerre
megnémult, megmerevült. Tornallyay László állt előtte.</p>
<p>Az embernek fél felét rögtön megüté a guta rémületében, úgy hogy
nyelve nem birt többé érthető szótagot kiejteni, s kinyujtott karja
úgy maradt megszáradva, a hogy azt az ég felé emelve tartá,
megmeredt három esküvő ujjal.</p>
<p>Salm így küldé őt vissza Murányvárba, rémületes jelenetül: félig
holt alakot, ki esküre kinyujtott kezét nem birja többé
visszavonni, s megnémult nyelvével nem birja kimondani a
rémgondolatot, mely alatt lelke megőrül. <span class=
"pagenum"><a name="Page_133" id="Page_133">-133-</a></span></p>
<h3>V. A HÁROM TANU.</h3>
<p>A mint Salm Murány alá megérkezék, Tornallyay László, ki azalatt
mint kecskepásztor bujdoklott a hegyek között, megjelenék előtte, s
elmondá előtte élete és hamis halála egész csodás történetét.</p>
<p>Hihetlennek látszék a vezér előtt az egész esemény; előhivata
többeket azok közül, a kik Tornallyay Lászlót azelőtt három évvel
ismerék, köztük több régi szolgáját, embereket, kikkel hajdan jót
tett, katonákat, kiknek vezérük volt; de a három szenvedésteljes év
alatt annyira elváltozék az ifju arcza, hogy senki leghűbb szolgái
közül sem ismere rá. Temetése napján egy sem mert azok közül
Murányba felmenni, hogy őt megtekintse, s alig birták ők maguk is
elhinni, hogy a kit három év előtt virágzó, teltarczú ifjunak
ismertek, azzal most mint megaggott, szigorú, őszbe vegyült hajú
férfival találkozzanak.</p>
<p>Ekkor azt mondá László:</p>
<p>– Három tanut fogok elétek állítani, a kik rám fognak ismerni
bizonynyal, a három tanu a három Bacsó testvér. Én fel fogom őket
keresni a harczok közepett, és ha akkor látni fogjátok, mint
rémülnek el látásomtól, s a legbátrabbnak közülök mint hull ki a
kard kezéből, midőn az enyimmel összeér, elhienditek, hogy én
vagyok az, kit ők eltemettek.</p>
<p>A sors úgy hozta, hogy Bernát legyen az első tanu, ki Lászlót
meglássa, és ime azt megüté a guta, midőn hamis esküt akarva tenni,
szentségtörő kezét a halottnak, az eltemetettnek vélt
megragadta.</p>
<p>A mint ily alakban visszaereszték őt a várba, a két testvér
elrémült tőle; Bernát sem szólni, sem inteni nem tudott, csak
nézett rájuk és hebegett, felemelt kezének egyetlen mozgása volt a
reszketés, mely úgy látszott, <span class="pagenum"><a name=
"Page_134" id="Page_134">-134-</a></span> mintha örök fenyegetést
intene vele. Senki sem tudta elgondolni, mi történt? mi lelte az
embert? éktelen rémület fogott el mindenkit; az őrök elhagyták a
sánczokat, s szökdösni kezdtek a várból.</p>
<p>Ekkor Sámson egy kétségbeesett merényletre határozá el magát.
Este későn összegyüjté embereit, s leitatva őket erős borokkal,
felbiztatá, hogy az éjjel kitörjenek a várból, s míg elleneik a vár
körül szétoszolva soraikat megritkítják, ők egyesült erővel
keresztülvágják magokat, s kimenekülnek Lengyelországba.</p>
<p>Tamás ezalatt hirtelen szekerekre rakatá kincseit, s az őrség
felét szétosztá a falakra, hogy majd míg testvére a kapunál utat
tör, ő addig körül fellármázza az ostromlókat, s elvonva azok
figyelmét, midőn a menekűlésre út nyílik, az utócsapatokkal és
kincseivel Sámson után fog sietni.</p>
<p>A terv végre is hajtatott. Az ég sötét volt és felleges. Éjfél
után a hold is lement, s erős vihar kezde keletkezni, melynek
zajában elhalt a várból jövő nesz.</p>
<p>– Ez épen rablók harczainak való idő, monda Salm, ki éjszaka
személyesen járta körül az őrszemeket, midőn egyszerre ágyúvillanás
veri föl a sötétséget, s a bástyákról kilőtt golyó épen feje felett
süvölt el.</p>
<p>– Tudtam előre, hogy ez éj nem marad harcz nélkül, szólt a
vezér, s rögtön elrendezé ostromcsapatait, ellátva velök minden
kijárást a várból.</p>
<p>A várfalakról minden ágyú elkezde bömbölni, ott fenn a rablók
dobbal és trombitával oly nagy zajt ütöttek, mintha egyszerre
minden oldalról ki akarnának rontani, s ez alatt Sámson csapatjai a
legnagyobb csendben lejöttek a vár aljáig, s ott egyszerre
szótlanúl megrohanák az előttük álló harczosokat.</p>
<p>A rablóvezér vakmerően veté magát ellenei közé, kétélű bárd volt
kezében, melyet két ökölre fogva, vágott vele maga körül, a kit
talált; a meglepett lándzsások már tágítani kezdék előtte soraikat,
szörnyű termete egy fejjel <span class="pagenum"><a name="Page_135"
id="Page_135">-135-</a></span> kilátszott a harczolók közül, néha
kettővel is, midőn az előtte állók fejeit lecsapta. Néhány pillanat
alatt szét volt szórva a rablók által megtámadott dandár, az út
nyitva volt előttük a hegyek közé, már lehete hallani a szekerek
zörgését, miket Bacsó Tamás hozott öcscse után, s a várban
elhallgattak az ágyúk, midőn egy kisded csapat, számra alig
negyedrésze a rablókénak, jött nagy sietve ellenük: vezérük egy
magas pánczélos lovag, ki a mint Sámsont meglátta, messziről kiálta
rá:</p>
<p>– Sámson állj meg; egy szóm van hozzád.</p>
<p>– Akár kettő, kiálta Sámson, ki már ekkor harczi paripán ült s
kardot vonva, megtámadója elé nyargalt.</p>
<p>Társai, kik nem értek vele a rohanásban, messziről látták, hogy
a kihívó ellenfél, midőn Sámson közel ért hozzá, felvoná
sisakrostélyát; a rablóvezér erre kétségbeesetten kiálta föl,
hanyatt dült nyergében, s a nélkül, hogy védelmére kardját
fölemelné, a megtámadó lovag csapásától ketté hasított fővel hullt
alá lováról.</p>
<p>A rablók erre lélekvesztve fordúltak meg, s rohantak vissza a
várba, magukkal ragadva az utánuk jövő Tamást, ki veszni hagyta
szekereit, s csak annak köszönheté, hogy a várba visszajuthatott,
hogy üldözői a megrakott szekereket elfoglalva, az osztozással időt
hagytak neki nyerni menekűlésre.</p>
<p>Sámson elestével azonban a rablók bátorsága odalett. Senki sem
gondolt többé a védelemre, csak a szökés módjaira. Tamás átlátta,
hogy itt egy hétig sem maradhat többé, s egy kétségbeesett
eszközhez folyamodott, hogy magát megmentse.</p>
<p>Leizent a fővezérhez, hogy ha számára kegyelmet biztosít, átadja
neki a várat, kiszolgáltatja kincseit, s bántatlanul bocsátja el a
kezei közt levő Máriát; ha pedig e kérelme megtagadtatik, Máriát
elzárja a vár legmélyebb rejtekébe, a várat pedig magával együtt
felvetteti a levegőbe.</p>
<p>Kiküldött hírnöke sokáig nem érkezék vissza a válaszszal;
<span class="pagenum"><a name="Page_136" id=
"Page_136">-136-</a></span> várta estig, várta éjfélig, s hogy még
sem jött izenet, elhatározá a pokoli eszmére magát, hogy a leányt
is elölje, mielőtt maga elveszne. Odament hozzá és tudtára adta,
hogy meg fog halni, készítse el magát, s válaszszon, minő halál
nemével akar kimulni.</p>
<p>A kétségbeesés néha jó gondolatokat ád. Mária azt kéré
gyilkosától, hogy engedje őt kedvese koporsója mellett a sírboltban
éhen meghalni. Jól tudta, hogy onnan kijöhet a rejtekúton.</p>
<p>Bacsó ráhagyá a kivánatot, s kézen fogva levezeté őt a
sírbolthoz, s midőn elfordítá a nehéz vasajtóban a kulcsot,
keserűen mondá neki:</p>
<p>– Üdvözlöm Lászlót, ha elébb megtalálsz halni, mint én, mondd
meg neki, hogy nemsokára találkozunk a pokolban.</p>
<p>Azzal nyitni akará az ajtót, midőn egyszerre úgy érzé, hogy azt
valaki taszítja belűlről kifelé.</p>
<p>Hajszálai borzadva álltak ég felé.</p>
<p>Az ajtó magától feltárult, s rajta egy halvány férfi lépett elő,
kezében kivont kard, utána fegyveres vitézek.</p>
<p>– Itt az itélet napja Bacsó! kiálta az ifjú a rablóvezérre.</p>
<p>Az iszonyú ordítással veté magát a földre, elájúlva a rémület
miatt.</p>
<p>– Ez volt a harmadik tanum, hogy Tornallyay László én vagyok;
mondá rámutatva az utána jövő fegyvereseknek, kiket rejtekúton a
vár belsejébe vezetett.</p>
<p>– És a negyedik én vagyok, szólt rebegve Mária, föltámadt
kedvese keblére omolva.</p>
<p>Egy óra mulva Murányvár az ország seregei kezében volt, Bacsó a
vérpadon, Mária vőlegénye keblén. <span class="pagenum"><a name=
"Page_137" id="Page_137">-137-</a></span></p>
<h2>ROZGONYI CZECZILIA.</h2>
<h3>I.</h3>
<p>Csak tizennégy éves volt még Nagy Lajos leánya, Hedvig, s már
két korona kivánkozott szűzi homlokára, a lengyel és lithván.</p>
<p>A korona nehéz ékszer! egykor sokkal könnyebb füzért hordozott a
szép királyi hajadon, – a szerelem rózsakoszorúját.</p>
<p>Még midőn csak hat éves volt a leány, országhódító atyja elvitte
őt magával egy szomszéd tartomány udvarába; a mire ő oly jól
emlékezett.</p>
<p>Ott egy nálánál alig idősebb kis fiút vezettek elé, s azt
mondták, hogy ez lesz vőlegénye. A szép szőke gyermek kezét
összefűzték az övével, gyűrűt cseréltek velök, az oltár elé
vezették s ott a két szép gyermeket megeskették, hogy egymást
holtig és örökké fogják szeretni.</p>
<p>Este, az egész udvar láttára, fényes, kivilágított teremben,
harsogó zenehang mellett, egy pompás menyegzői ágyba egymás mellé
lefektették a két szelided gyermeket; arczaik egymást érinték, a
szülők ott álltak körül, gyönyörrel mosolygva rájuk, a vőlegény
kezét a menyasszony nyakára fűzték, mondták nekik, hogy csókolják
meg egymást, azután elválaszták őket, – a gyermek férj elment
Angolhonba, a gyermek nő Magyarországba.</p>
<p>És mind erre Hedvig oly jól emlékezett. Azóta nyolcz évvel lett
idősebb a világ; a rózsaarczú gyermekből liliomképű hajadon nőtt
fel, – a kora ábrándok álmai meghalaványíták arczát. Valami titkos
érzelem annyiszor eszébe juttatá azt a napot, azt a képet, melyben
gyermek vőlegénye szemérmetes mosolygással kis kezét nyakára fűzte;
látta mindig a mosolygó kedves arczot, hulló selyem szőke
fürteivel, hímzett ingfodorral körülvéve, és <span class=
"pagenum"><a name="Page_138" id="Page_138">-138-</a></span> oda
képzelé magát is, fehér patyolat köntösében, a halvány kék
szalagokkal, s elgondolá, mennyivel szebb lehet egy ily pillanat
nyolcz év után.</p>
<p>A szívébe oltott ábránd együtt nőtt fel vele. Az ártatlan
gyermeklélek játszó öröméből áterősült az a sejtő szűzi kebel vágyó
szenvedélyévé. Gondolá, hogy milyen boldogok lesznek ők, a midőn
még azt sem tudta, hogy miért boldog az, a ki szeret.</p>
<p>Egy napon a lengyel rendek követsége érkezék Budára, hol akkor
Hedvig anyja a fejedelmi lelkű Erzsébet ült az eddig csak férfit
ismert királyi széken, s a legifjabbik királyleányt kérte országa
számára királyul. Előbb kérte, azután követelé, végre daczos
erőszakkal vívta ki őt az anyai karok közül.</p>
<p>Lengyelhonban akkor vad polgárháború dúlt. A mint Hedvig
megérkezék, megszűnt a harcz, a küzködő pártfelek hódolattal rakták
csorba kardjaikat az érkező szent elé s karjaikon, szíveiken vitték
őt árva trónjukra.</p>
<p>A rózsakoszorúnak hullani kellett a korona elől. Hedvig országot
kapott, de egy egész világot adott érte, keblének belső
világát.</p>
<p>A koronás szűz hírével visszahangzott minden ország, fejedelmek
jöttek érte, szíveiket, koronáikat lábai elé lerakni. A szűz várta
vőlegényét, kinek arcza élt szivében s vigasztalan bocsátá el
őket.</p>
<p>Egy napon egy vad, férfias tekintetű, harczos ifjú jelent meg a
lengyel fővárosban, kinek neve ijedelemmel tölté be egykor
Lengyelországot, annak leghatalmasabb ellensége, a lithván vezér,
Jagelló.</p>
<p>Egykor boszú, most szerelem hozta őt Lengyelországba. Népét és
országát, koronáját és szivét hozá ajándékba az ifjú
királynőnek.</p>
<p>– Meg kell lenni,… mondának a rendek. Két egymást rontó nemzet
egybeforrása kivánja ez áldozatot.</p>
<p>– Meg kell lenni,… monda az egyház. Egy pogány nép milliói
térnek ez által az egy igaz Istenhez. <span class=
"pagenum"><a name="Page_139" id="Page_139">-139-</a></span></p>
<p>– Meg kell lenni,… monda a rokonság. A királyi család fénye egy
új korona sugáraival növekszik.</p>
<p>Csak a szív nem szólt semmit. A merész, szilaj fejedelmi ifjú
hidegen hagyta azt, míg a várt halvány ifjú képe midőn megjelent
előtte, szomorúan sóhajta fel, talán soha sem látandja őt
többet!?</p>
<p>Végre, szent megnyugvással lelkében, elfogadta a lithván
fejedelem koronáját, de midőn fejére tették, mintha ágaival
visszafelé fordítva hullott volna a szívére. Nemes önmegtagadással
napott tűzött ki a menyegzőre, mely két ország népét az ő szíve
árán fogja egyesítni, midőn a kijelölt nap előtt egy messze földről
jött lovas csapat érkezék Krakkó elé, – karcsú szőke ifjú volt a
vezér.</p>
<p>A zárva talált kapu előtt megálltak a lovagok, a bástyán a
várkapitány, Kurozvaki, megjelent: «mit akartok?» kérdé tőlük.</p>
<p>– Nőmért jöttem, szólt az ifjú. Én vagyok Vilmos herczeg, Hedvig
királynőnek férje.</p>
<p>– Csalatkozol ifjú lovag, viszonzá a castellan, Hedvig királynő
férje a lithván fejedelem, Jagelló.</p>
<p>– Hazudsz, ember! kiálta szenvedélyesen az ifjú. Enyim volt ő,
most is az, s csak az égnek adom vissza.</p>
<p>– Úgy szóltál, mint keresztyénhez illik. Az ég kérte őt vissza
tőled, milliók földi és égi üdvére. Élj boldogúl s térj el
innen.</p>
<p>– Nem lehet, míg vele nem beszéltem, csak egy szót, csak az ő
szavát hallhassam, én hallgatni fogok s meghalni szótlanul.</p>
<p>– Kínt fogsz okozni magadnak, kínt ő neki, de megleend; viszonzá
Kurozvaki, holnap reggel jőjj egyedül, kivánatod teljesülend.</p>
<p>Másnap reggel megjelent a herczeg a várkapu előtt. Az most
felnyilt szavára, ott bekötötték szemeit s vezették az utczákon,
folyosókon keresztül, végre egy márványos házba ért, – a távol
visszhangból, mely lépteire felelt, gyanítá, hogy egy nagy teremben
kell lennie. <span class="pagenum"><a name="Page_140" id=
"Page_140">-140-</a></span></p>
<p>Itt levették szemeiről a köteléket. Körültekinte. Egy nagy sötét
templomban találta magát, melyet gyéren világítottak az oltár
viaszgyertyái. A templom hátteréből egy ünnepies csoportozat
közelített hallgatagon felé, nők, férfiak; közepett egy halvány
ídeál alak, hófehér ruhában, megtört tekintettel.</p>
<p>Vilmos ráismere. Zokogva rogyott térdére. «Elfeledtél,
elfeledtél» rebegé a közeledőnek. Hedvig oda lépett hozzá:
«nyugodjál meg», mondá neki édes feledhetlen hangon, melynek angyal
tisztaságát itt-ott megreszketteté az indulat küzdő zaja.</p>
<p>– Isten, emberiség, nemzetek kivánják, hogy boldog ne légy, s
engemet ne tehess azzá. Szerelmem, mely tied volt, népemé fog lenni
ezután; a boldogság, mit neked szántam, közöttük leend felosztva.
Neked is vannak népeid, helyettem szeresd azokat, tedd őket oly
boldogokká, minővé tettél volna engem.</p>
<p>Az ifjú herczeg nem tudott szólni; minden ifjú reményeit egy
pillanatban el kelle vesztenie. Hallgatva rejté arczát két
kezébe.</p>
<p>A királyné kisérete zokogva állta őket körül. Maguk a vén
nemesek is törülgeték szemeiket s bámulva néztek az ifjú szűzre, ki
egyedül állt ott félig mosolyogva, mint egy megdicsőült szent az
oltárképen, mint egy kedves halott, a ki körül sír minden ember,
csak ő maga mosolyog.</p>
<p>Azok közül, kik a herczegnőt ide kisérték, egy ifjú pár félig
elvonúlva látszott a fél homályú templom egyik oszlopzata mellett.
Egy magas, lenge szőke lány, és egy délczeg, karcsú ifjú.</p>
<p>Kezeik egymás kezét szorítják, és szemeik a búcsúzó királynét
nézik, a ki oly nemes lemondással áll térdelő jegyese előtt, kitől
örökre el kell válnia.</p>
<p>– Ah Száva, szól a szép szőke lány suttogva; én nem tudom, mit
sejtek, de úgy érzem, mintha én állnék ott a királyné helyén.</p>
<p>– És én, mintha magam térdelnék ott előtted, a szomorú
<span class="pagenum"><a name="Page_141" id=
"Page_141">-141-</a></span> herczeg helyén. Épen úgy nem tudnék
szólni. Oh, nekem a szívem repedne meg, Czeczilia.</p>
<p>A két szerelmes ifjú közelebb húzódott egymáshoz, mintha attól
tartana, hogy őket is le akarják egymás kebléről szakítni.</p>
<p>Vilmos herczeg reszketve emelte föl arczát; szép nemes vonásaira
visszatért a nyugalom. A nemes elhatározás, a mely a nagy lelkek
sajátja, olvasható volt homlokán. Odafordúlt a bájoló
menyasszonyhoz: «csak egy csókot, csak egy könyet» rebegé megtört
lélekkel. Hedvig oda nyujtá a forró ajk elé hófehér kezét, s a köny
ott ragyogott szemében.</p>
<p>Akkor felszökött hirtelen térdéről a herczeg s fulladozva
kirohant a templomból. Az ajtónál megállt még egyszer: «élj
boldogul!» suttogá Hedvig felé s azzal eltávozott örökre.</p>
<p>Holta napjáig boldogtalan maradt.</p>
<p>A királyné kisérete visszavonult a sötétlő templomürbe; a
lépések hangján kívül semmi sem szólt, csak ama karcsú ifjú suttogá
néha: Czeczilia! Czeczilia! s ha aztán a leány megállt, nem tudott
mit mondani neki. Semmi, semmi, hebegé. Azt akarta megkérdeni tőle:
mit érezne ő, ha így el kellene válnia? de nem merte kimondani,
hanem egy oltár előtt letérdelt, s ott azon imádta Istent, hogy
engedje neki ez órát örökre úgy feledni, hogy soha eszébe se jusson
többet.</p>
<p>E közben feltárúltak a nagy templom ajtai, kívülről ünneplő
népség tolongott be egymásután, gyertyákat gyújtottak meg
mindenfelől, a terem kivilágosúlt, megelevenült, a hova szem
láthatott, mindenütt eleven emberfők s festett mosolygó angyalfők
bámultak le karzatokról, boltozatokról; a megfakult falak
színehagyott aranyozásával élénk ellentétben látszottak a
mindenszínű zászlók, mikkel a mai nap ünnepére a nép fölékesíté
szentegyházát.</p>
<p>Künn harsogott a közelgő zene, s az eddig zárva tartott főajtó
megnyiltával belépett az udvari díszmenet; apródok, <span class=
"pagenum"><a name="Page_142" id="Page_142">-142-</a></span>
seneshallok, főpapok és főnemesek tarka pompás vegyülete, melynek
közepén egy magas, délczeg férfi jött, kissé szokatlan
megilletődéssel arczán, a pogány fejedelem Jagello, ki először
lépett keresztyén egyház boltozata alá s ismeretlen áhitattal
tekinte szét az ó templomban az új vallás titkos hieroglyphjain
jártatva szemeit.</p>
<p>Hosszú, gesztenye-barna fürtei ideges vállaira omoltak, a mint
hajadon fővel az oltár elé lépett, hol három szent jel várt reá: a
keresztvíz-medencze, a korona és a mátkagyűrű.</p>
<p>Az első új eget nyitott meg előtte, a második új országot adott
neki; de a mi több volt előtte, mint ország és menyország, azt a
harmadik köté hozzá, a szép, az áldott Hedviget.</p>
<p>Háromszor hangzott a nép ajkairól a hosanna; először, midőn
Jagello egyszerű fegyvertelen öltözetben letérdelt a medencze
előtt, s göndör fürtös fejét meghajtá a szent víz előtt; másodszor,
a midőn homlokát a szent chrysma nedve érinté s egyenként adtak reá
koronát, bibor-palástot, országkardot és aranyalmát; de
leghangosabban szólt harmadszor az üdvkiáltás, midőn a bájoló szűz
menyasszony jött felé udvari kiséretével, halványan, magasztosan,
mint egy égből leszállt angyal. A krakkói érsek összetette
kezeiket, legjobb áldását az égnek imádkozá fejeikre. A történet
igazolja, hogy az áldás foganatos volt.</p>
<p>E perczben örömkönyűt sírt minden arcz, csak azok sírták a
fájdalom könyét, kik az előtt egy órával jelen voltak a templomban
a királynővel.</p>
<p>Míg a királyi pár az oltár előtt állt, kiséreteik diszkört
alakítának körülök; a magyar és lengyel hölgyek, a magyar, lengyel
és lithván nemesek tarka élénk csoportozatot képezének az esküvő
pár mögött.</p>
<p>Legközelebb állt a királynő háta mögött a szép szőke hajadon, a
Szentgyörgyi Templin gróf leánya, Czeczilia, az akkori nemes
hölgyek között a legszebb, a legnemesebb. Élénk, lelkes arcza
bájoló volt azon szűzi tulajdonával, <span class="pagenum"><a name=
"Page_143" id="Page_143">-143-</a></span> hogy minden rátekintő
szempillantása előtt elpirult, szinte égni látszék, s ilyenkor nagy
kék szemeiben valami oly rejtett tűz sugárza elő, mintha a nappali
égen jelennének meg futócsillagok.</p>
<p>Pedig most is két arcz volt feléje fordulva, elválhatlanul; két
ifjú nem birta róla szemeit levenni, mintha egyiket sem érdekelné
az egész keresztelés, koronázás és menyegző.</p>
<p>Egyik ifjú a leánynyal szemben állt. Ez volt Cserni Száva, egy
fiatal lengyel nemes, még alig több mint gyermek s már is halálosan
szerelmes. A másik egy magas, daliás magyar levente, komoly
életpiros arczczal, kinek szép nemes vonalmai már fölvették a férfi
jellemet, s ki oly benső megelégedéssel pillanta az épen mellette
álló hajadon arczába. Ez ifjú volt Rozgonyi István.</p>
<p>A leány nem merte szemeit felvetni, s még is érzé, még is tudta,
hogy két oly égető tekintet éri arczát, mintha sugaraikat érzené
rajta.</p>
<p>A nászeskű végeztével Rozgonyi udvariasan nyujtá karját
Czecziliának, mit az reszketve fogadott el, míg háta mögött Száva
lépteinek dobbanását vélte hallani. A szentelt víz előtt
találkozának. Rozgonyi megkinálta vele a hajadont. Midőn az egy
kezével belenyúlt a hideg vízbe, másik kezén egy forró kéz heves
szorítását érzé. Száva volt az, ki odahajolva hozzá, halkan suttogá
fülébe:</p>
<p>– Mintha én térdeltem volna ott előtted.</p>
<p>Nehány nap mulva Rozgonyi visszatért Magyarországba, – Cserni
Száva a király oldalán orosz hadba távozott.</p>
<h3>II.</h3>
<p>Sok, igen sok év folyt le e nap után; folyt a harcz minden
országban, hullott az ember, mint az őszi levél; kit megsirattak,
kit elfelejtettek. <span class="pagenum"><a name="Page_144" id=
"Page_144">-144-</a></span></p>
<p>Sírban volt már s csillagok között lakott az ifjú királyné is,
holta után szentnek tartották s sírjához jártak imádkozni.</p>
<p>A lengyel nép sokat küzdött jobbra-balra szomszédaival, néha
önmagával is; a küzdésben néha úgy megfogyott, hogy egy-egy faluban
nem maradt egyéb, mint az özvegy és az árva.</p>
<p>Egy késő őszi éjszakán egy magányos lovag üget a templini
kastély felé; zúg, dörömböl a zivatar, magas, karcsú jegenyék
hajladoznak a szél alatt, a távoli fasorok végén sötétlik az ősi
kastély. Valamennyi ablakai közül csak egy földszinti szobácskáé
van kivilágítva.</p>
<p>A lovag, mintha belől fáznék, összehúzza vállain zsinóros
köpenyegét s elmerengve poroszkál a begyepesedett úton, midőn
gondolatai közül egy szembejövő öreg pór üdvözlése kizavarja.</p>
<p>A lovag megállítá paripáját s beszédbe elegyedett a
földművessel.</p>
<p>– Itthon van-e Templin gróf?</p>
<p>– Otthon van ő már rég ideje, jó uram; viszonza a pór. Sok
esztendeje már annak, hogy őt eltemettük.</p>
<p>– Ki lakik most a kastélyban?</p>
<p>– Mind elköltöztek belőle, ki az égbe, ki más hazába, csak az
öreg Marina lakik még ott. Itt vénült meg, itt akar meghalni. Ott
világít szobájának ablaka.</p>
<p>A lovag sarkantyúba kapta paripáját s pillanatok mulva a kastély
udvarán állott. «Nyiss ajtót, Marina!» szólt, a kis földszinti
szoba ajtaján zörgetve.</p>
<p>A vén cseléd köhécselve tárta fel az ajtót; a jövevény hangja
ismeretes volt előtte, de a mint meglátta a magas fegyveres férfit
maga előtt állani, ijedten döbbent vissza az ismeretlen alak elől s
szinte kiejté kezéből a mécset.</p>
<p>– Nem ismersz rám, jó Marina; szólt nyájas hangon a jövevény;
mire a vén cseléd ránczos arczán valami örvendetes emlék mosolygása
látszott végig futni, még csodálatosabbakká kuszálva annak
barázdáit; de megint <span class="pagenum"><a name="Page_145" id=
"Page_145">-145-</a></span> elmult, a mint a szóló arczába nézett,
s némán rázta meg fejét.</p>
<p>– Annyira meg kelle hát változnom? sóhajta a lovag. Én vagyok
Cserni Száva.</p>
<p>– Te, te! sikolta a vén nő kitörő örömmel, megragadva a lovag
karját, s csókjaival borítva annak kezeit. Tehát te élsz Sztanisa,
kit megholtnak hittem, kit gyászoltam mind e mai napig.</p>
<p>– Méltán támadt holthirem. A vladiméri csatában négy seb leránta
lovamról, ott elfogtak, elvittek Kiovba; a fogságból csak most
szabadultam ki, midőn a foglyokat kölcsönösen kicserélték. De
szóljunk most egyébről. Te tudod, hogy mi volt nekem legkedvesebb e
világon. Hol van Czeczilia?</p>
<p>– Oh, csak hogy élsz, csak hogy visszatértél; szólt a vén dajka
szemeit törülve; nem képzeled, mennyit sírtam miattad; bár egyszer
álmomban tudtomra adta volna valami angyal, vagy valami védszent,
hogy nem haltál meg, pedig annyit imádkoztam hozzájuk, hogy mondják
meg.</p>
<p>– Köszönöm, jó Marina. De most szólj arról, a miről én
gondolkozom.</p>
<p>– Igaz, igaz. Tudod, hogy a jó királyné meghalt; milyen áldott
teremtés volt; hogy szerette Czecziliát, akár csak az édes anyja.
Szegényt, hogy elválasztották kedvesétől, azért, hogy Jagellohoz
menjen nőül, – Czeczilia annyiszor elbeszélte nekem azt a jelenetet
és én mindig sírtam rajta. De megáldotta az Isten, Jagellóval
boldog lett, s már idvezült az égben.</p>
<p>– De szólj Czecziliáról.</p>
<p>– Hiszen azt cselekszem. Hedvig királyné nagyon szerette őt,
mindig óhajtá, hogy őt boldoggá tehesse. Mert hiszen nem csak egy
helyen terem boldogság a földön. Ime a királyné is, midőn elhagyá
örömeit, azok helyett üdvöt talált.</p>
<p>– De te megölsz engem félretéréseiddel. Szólj, mit tett
Czeczilia, midőn azt hallá, hogy elestem? <span class=
"pagenum"><a name="Page_146" id="Page_146">-146-</a></span></p>
<p>– Ne mondasd azt el velem. Sírt, kétségbe volt esve, meg akart ő
is halni, ne kényszeríts e napokra emlékeznem. Évekig gyászruhát
viselt miattad és zárdába akart menni.</p>
<p>– És hol van most?</p>
<p>– A királyné sajnálkozva látta a szép gyermek hervadását s
mindent elkövetett érte, hogy őt újra felvidítsa; elhordta magával
utazni, a fényes lovagjátékokba, miket sógora Zsigmond király
adott; egy ily leventés játék alkalmával egy délczeg ifjú magyar
lovag választá magának Czeczilia színét, a violaszínű gyászt, s e
szín mellett téteté a győztes fejére a pályakoszorút. A lovag szép
volt és merész. A királyné sokat suttogott a leány fülébe. Az ifjú
nem sokára megkérte Czeczilia kezét. Templin gróf épen akkor
haldokolt – a haldokló kivánsága volt, hogy Czeczilia menjen hozzá.
S ki tagadhatná meg egy haldokló utolsó kérését?</p>
<p>– Tehát csakugyan jobb lett volna halva maradnom.</p>
<p>– Ne szólj így Sztanisa; látod, Vilmos herczeg is meg tudott
válni a királynétól.</p>
<p>– Emlékezem rá, most még jobban, mint valaha. – Szólj Marina:
kinek hivják azon embert, a ki elrablá őt tőlem?</p>
<p>– Rozgonyi István.</p>
<p>– Emlékszem rá. Egyszer láttam, de még egyszer fogom látni.</p>
<p>– Mit akarsz Sztanisa?</p>
<p>– Fel akarom őt keresni. Ha boldoggá tudta tenni, a kit én azzá
tettem volna, úgy áldja meg őt az ég, áldásomat hagyom nála; de ha
általa boldogtalan lett az, a kit én oly forrón szerettem, – ha ő
durva, bántó kezekkel nyul ahoz, a kihez én csak imádkozva mertem
járulni: akkor Isten irgalmazzon neki. Ha egy könyet fogok e nő
szemeiben látni, csak egyetlen panasztevő könyet, – megölöm azt az
embert, Marina, – megölöm.</p>
<p>A vén cseléd zokogva borult a jövevény kezére. <span class=
"pagenum"><a name="Page_147" id="Page_147">-147-</a></span></p>
<p>– Most áldjon meg az Isten, én megyek egy országgal odább;
szólt, köpenyét vállára vetve a lovag s távozni készült.</p>
<p>– Hová mennél késő téli éjszakán? maradj itt, bár reggelig,
pihenni.</p>
<p>Inkább pihenhetnék egy ostromlott várban, mint e házban itt, a
hol minden tárgy, minden ablak ő rá emlékeztet. – De mégis jer,
vezess végig a termeken. Szeretném még egyszer látni a tárgyakat, a
mikhez ő közel volt, bár köztük nem maradnék ezért a világért. Hadd
lássam még egyszer arczképét, a milyen volt akkor, a midőn még az
enyim volt.</p>
<p>A vén cseléd vevé lámpáját és a kulcsokat s körülvezette Szávát
a kastélyban.</p>
<p>A szomorú ifjú itt-ott elmerengve megállt. – Emez ablakból
szokott ő kinézni, innen várta őt, mikor messziről jött. – Amott
áll a szék, melyen hímzeni szokott, a hímzőráma a falnak támasztva.
A por belepett minden butort, a hárfa húrjai leszakadoztak, a
rézkalitkából eltüntek az énekes madarak, a virágcserepek asszú
kóróit beszőtte a pók. A lég maga is oly fülledt, oly nyomasztó.
Semmi sem él itt. Még az ősök képei is megfeketültek, mintha még a
képek is jobb szeretnének már meghalni, ha semmi sem él körül.</p>
<p>Végre a kerti szobácskához értek; Száva keble nyugtalanul
dobogott. Annyi boldog óra kedves emléke éledt fel egyszerre
fájdalmas szivében, miket e kisded szobában töltött. Felnyitották,
belépett. Eltakarta szemeit, annyi emlék rohanta meg egyszerre
keblét. S csak egyenként kezdte azután sorba nézni a tárgyakat.
Mindenüvé odaképzelé őt magát, azon arczczal, melynek még csak az ő
számára volt mosolya. Végre meglátta arczképét, azt a nyájas szelid
arczot, épen úgy, a hogy az szivében meg volt tartva, azon szelid
kék szemekkel, azzal a rózsapirulással, azon ábrándos kifejezésű
alakkal. Még egyet lépett s ott ijedten visszarezzent. A hely, mi
ez arczkép után <span class="pagenum"><a name="Page_148" id=
"Page_148">-148-</a></span> következék, üres volt, egy levett ráma
foltja látszék ott csupán. Ott az ő saját arczképe állt egykor,
kedvese mellé akasztva, s az most le volt véve onnan.</p>
<p>Keserű elfogódással rogyott a lovag a karszékbe. «Hát még innen
is száműztek!» Annyira el van vetve emlékem, hogy még arczképem sem
lehet az övéhez közel többé. – Isten veled jó Marina, te is
elfelejtettél már félig, felejts el most már egészen.</p>
<p>A vén nő sírva kulcsolta magát az elsiető lovag kezére; «nézd,
mint zúg, mint dörömböl a zivatar» kiáltá a lovára pattanó
után.</p>
<p>– Hadd zúgjon, dörömböljön.</p>
<h3>III.</h3>
<p>Az ember szereti magának vetélytársát úgy képzelni, mint egy
gyáva, haszontalan embert, kivált a szerencsés vetélytársat.</p>
<p>Ki lehet ez a Rozgonyi? kérdé magában Sztanisa. Bizonyosan
valami durva, dölyfös olygarcha, egy szeszélyes bitang kényúr, a ki
rablóvára fészkiből ijesztgeti a kényére hagyott jobbágy-népet; egy
gyáva kéjencz, a kinek orgiáit zsoldos sereg őrzi, kinek arcza csak
a bortól tud pirulni s elsáppad, ha csatáról van szó.</p>
<p>Ilyen képet feste ő magában vetélytársa felől.</p>
<p>Egy napon a lengyel király magához hivatta Sztanisát, legjobbik
bajnokát harczosainak, most már lublói kapitányt, kit azon időben
szokásosan diákra fordított néven Zavissius Nigernek neveztek.</p>
<p>– Jösz, hogy elmenj; mondá Jagello a belépő ifjúnak. A magyar és
lengyel trón kibékült egymással. Magyarországot veszélyes ellenség
fenyegeti, az ozmán; segítenünk kell rajta, hogy megmaradjon.</p>
<p>Száva leütötte fejét, arra gondolt, hogy ha Magyarország
elveszne, vetélytársa is ott veszne benne, és hallgatott.
<span class="pagenum"><a name="Page_149" id=
"Page_149">-149-</a></span></p>
<p>– A harcz már megkezdetett, folytatá a király, s szégyen lenne
ránk nézve, ha ott nem lennénk benne. A nikápolyi mezőn, hol
tizenhárom év előtt a frank és magyar sereg csatát vesztett, most
újra megütközének a magyarok, és a nap diadala lemosta a gyalázatot
a nikápolyi csatatérről; az ozmán hadvezér nyolczvanezer emberéből
csak a testőreivel menekült meg.</p>
<p>A kard nyugtalanul zörrent meg Száva kezében.</p>
<p>– A győzelem hősei: Losonczi László, a vajda; Marót, a magói
bán, s az ifjú Rozgonyi István, mindnyája közt a legvitézebb.</p>
<p>Száva arcza hirtelen lángra gyulladt e szavakra. Vetélytársának
híre villámként futott át lelkén s új vágyakat teremte abban.</p>
<p>– Én e nevekhez még egyet akarok adni, szólt tovább Jagello, e
név a tied, arczod szinéből látom, hogy te e dicsőséget óhajtod és
meg fogod érdemelni.</p>
<p>És valóban le lehete olvasni a bajnok arczáról azt az élő
vágyat, mely lelkében támadt: vetélytársával versenyt futni a vész
és diadal ösvényén. Nem várhatta, míg a vezérletére bizott dandárok
elkészülnek, rábizta azokat alvezére, Odrovánszky Petőre, s maga
előre elment Magyarországba.</p>
<p class="center">* * *</p>
<p>Egy szép nyári alkonyon egy fekete mentés lovag, egyszerű
sastollal kalpagán, ügetett Dédesvár felé, mely mintegy fél
mérföldnyire látszott az erdők között fényes bádogfedelű tornyaival
s zászlós szélvitorláival egy kerek vulkán alakú halom tetején.</p>
<p>Egy keresztút összejövetelénél egy másik lovag akadt hozzá,
egyszerű gombos dolmányban, lengő fehér kócsagtollal, nehány
csatlóstól kisérve.</p>
<p>– Áldjon a szent szűz, nemes lovag; szólítá meg a sastollas a
vele találkozót. Nemde, ez itt Rozgonyi vára? Rég volt, hogy
Magyarhonban jártam, nem ismerem ki magamat. <span class=
"pagenum"><a name="Page_150" id="Page_150">-150-</a></span></p>
<p>– Fogadj Isten, bajtárs; viszonzá a kócsagos. Melyik Rozgonyit
keresed? Lőrincz és János még a nikápolyi mezőn elestek.</p>
<p>– Azt a Rozgonyit, a ki értök boszut állt, Istvánt.</p>
<p>– Úgy légy üdvöz, az én vagyok. Szivesen fogadott vendége
leendesz házamnak.</p>
<p>– Én lengyel vagyok. Győzelmeid híre hozott ide hazámból.
Királyom engedelmével zászlóid alatt akarok küzdeni.</p>
<p>– Örömmel fogadlak. Nehány nap mulva úgy is indulunk Szerbiába.
Egy jó vitézzel többen leszünk.</p>
<p>– Te oly sűrűn jársz csatába, pedig nőd van itthon, oly szép,
oly bájoló.</p>
<p>– Tedd hozzá: és olyan jó.</p>
<p>– Boldog is vagy?</p>
<p>– Két fiam van.</p>
<p>A lengyel felsóhajtott.</p>
<p>– S mégis elhagyod őket, hogy a harczba menj?</p>
<p>– Őket védelmezem ott is. Az ellenséget jobb nem várni, míg a
kapuig jő, hanem elébe menni. Nem a dicsőségért harczolunk mi,
hanem azokért, a kiket szeretünk.</p>
<p>E beszéd közben kiértek a lovagok az erdőből, mely a vár előtt
terült, s a tisztáson, mely zöld pázsitjával vevé körül a
sánczokat, egy csoport gyermeket pillantának meg, kik részint a
közellátszó helység prædialis nemeseinek, részint a várőrség
csatlósainak fiai, ott a téren háborut játszottak.</p>
<p>– Nézd, az ott köztük az én nagyobbik fiam; mondá Rozgonyi az
idegennek. A fiuk korán szoknak a háboruhoz. Nem csoda. Ily időben,
mikor a pap is oldalára kötött karddal megy misét szolgáltatni, s a
földműves kaszájával majd füvet vág, majd hadakozik, lám a
gyermekek is csatát játszanak. Nézd, kétfelé osztják egymást, az
egyik lesz a magyar, a másik a török. Emezeknek turbánt kötnek. Ah,
de hisz ez nagyon egyenlőtlen harcz lesz; a magyar félen csak
nyolczan vannak, míg amott tizenhatan. – <span class=
"pagenum"><a name="Page_151" id="Page_151">-151-</a></span> Az én
fiam vezeti a magyarokat. Nos fiú, meglásd, mire mégy. Álljunk meg
és nézzük el, mit tudnak.</p>
<p>A két lovag megállt az erdőszélben, a gyermekektől észre nem
vétetve, a csatlósok előre; Rozgonyi mosolygó örömmel nézte a kis
csapat gyermek háboruját.</p>
<p>A magyar csapatnak három szinű selyem zászlója volt, a
törököknek félholdas lófark. A ki a másik lobogóját elveszi, az a
győztes; ez volt a kölcsönös hadi jog.</p>
<p>A török félholdat formált, a magyar egy négyszöget. Jó hajlós
fiatal pálczák valának a fegyverek, vadalmával voltak tömve a
vitézek zsebei, ez vala a munitió.</p>
<p>A bodzafa-tülkök rivallására felkiáltott a két sereg, a örök
Allaht ordítva, a magyar István királyt, s azzal elkezdének repülni
a vadalmák. Mint az igazi csatában, lövöldözés volt itt is az első,
itt-ott koppant a vadalma, de senki el nem esett még.</p>
<p>Mikor a töltés elfogyott, riadó harczkiáltással rohantak a
törökök a magyar hadra, ez mintegy ötven lépésnyire bevárta őket,
akkor megfordult s el kezde futni.</p>
<p>– Ne hagyd magad fiú, mondá Rozgonyi mérgesen.</p>
<p>De nem kellett azt félteni. A téren négy almafa állt, alja
terítve savanyú gyümölcscsel, a magyar had azok mögé vonta magát s
akkor hirtelen nekifordulva a rohanó ellennek, kemény tüzeléssel
visszaverte a támadókat.</p>
<p>Azok visszavonultak lőtávolságnyira; ott hadi tanácsot
tartottak, hadseregüket kétfelé eloszták, az egyik ott maradt a
lófarkkal az ostromlottakkal szemben, a másik a hátuk mögé került s
onnan támadt rájuk.</p>
<p>– No most mindjárt bekerítnek; kiálta Rozgonyi István, mintegy
önkénytelenül segítni akarva fia játékában.</p>
<p>Ez azonban hirtelen hármat vitézei közül ott hagyva a vaczkor
positió közepett, irtózatos almakartácsolással tarták vissza a
hátul kerülőket, addig ő ötödmagával kirontott hősi elszántsággal a
zászló körül maradt figyelő hadtestre, s daczára az ellene intézett
vadkörte-zápornak, közé tört a zászló-őröknek, egyet-kettőt a
földre teríte közülök, <span class="pagenum"><a name="Page_152" id=
"Page_152">-152-</a></span> a többit bajtársai foglalák el, míg ő
maga a zászlótartóval eredett birkozásba, s a lófarkat kitekerte a
nálánál egy fővel magasabb siheder kezéből.</p>
<p>Ezzel vége lett a harcznak.</p>
<p>– Helyes fiam, helyesen! kiálta Rozgonyi előnyargalva az
erdőből. A fiú meglátta apját s azzal hirtelen ratificálva a
békekötést, örömrepesve futott apja elé, a ki fölvette őt lovára s
ölébe ültetve, össze-vissza csókolá.</p>
<p>– Legyőztük a törököt, szóla kipirult arczczal a fiú.</p>
<p>– De nagyon kevesen voltatok ti.</p>
<p>– Hisz azért voltunk magyarok; viszonzá a fiú büszkén. Mindig
kevesebb a magyar, mint az ellensége.</p>
<p>Rozgonyi meg akarta simogatni fia kiizzadt homlokát, a gyermek
azonban mindig úgy fordítá fejét, hogy kucsmáját jól szemére
huzhassa; végre kisült, hogy a homlokán egy jókora ütést kapott,
melytől egy fél ujjnyi vonás dagadt fel rajta.</p>
<p>– Egy kis sebet kaptam, mondá a fiú vidoran, midőn apja a
rejtegetett daganatot fölfedezé. Anyám úgy is azt mondja mindig,
hogy hozzád legyek hasonló. Aztán neked is van egy sebhely a
homlokodon, már most nekem is van, épen ott azon a helyen; most már
anyám egészen hasonlónak fog hozzád találni.</p>
<p>A lengyel önkénytelen sóhaja fájdalmasan hangza e vidám csevegés
közé.</p>
<p>– Nézd apám, szólt a fiú suttogva, ez az idegen, a ki veled jő,
könyezik.</p>
<p>Rozgonyi oda fordult hozzá.</p>
<p>– Tán neked is vannak gyermekeid, kiket otthon hagytál? kérdé
tőle résztvevő hangon.</p>
<p>– Senkim, senkim a világon. A szél homokot fútt szemembe.</p>
<p>Ez alatt a várhegy alá jutottak a lovagok; a magas hegy tetejére
tekervényes csiga-út vezetett; az akkori idők izléses pompájával
épült várnak mind a négy oldalán kiálló gömbölyű tornyocskák
voltak, mulató helyekül emelve. <span class="pagenum"><a name=
"Page_153" id="Page_153">-153-</a></span> E tornyocskák egyikében a
lovagok egy fehér hölgyalakot pillantának meg messziről, a mint egy
helyen a sűrű bükkerdőből kiértek. A hölgy fehér kendőjével látszék
arra integetni.</p>
<p>Rozgonyi sarkantyúba kapta lovát, a lengyel visszarántá a
magáét.</p>
<p>– Az ott talán a te nőd? kérdé elfogódott hangon
Rozgonyitól.</p>
<p>Rozgonyi fejével inte, míg a fiú kis kalpagját forgatva kezében,
üdvözlé vissza anyját.</p>
<p>Az út második kanyarodásánál ismét a másik tornyocskában láttatá
magát a nő, és így sorban mind a négyet végigjárta, a honnan az
érkezők elébe lehete nézni, s mikor azok a felvonó híd elé
érkeztek, már a nő ott állt a kapuban s szende örömmel borult férje
keblére, míg kisebb fia, kit kézen vezetett, gagyogva ölelte át
apja térdeit.</p>
<p>– Nézd anyám, a törökre voltam! kiáltá a nagyobbik fiú gyermekes
dicsekedéssel, az elfoglalt lófarkot mutatva.</p>
<p>– Én pedig most fogok menni; monda kedélyesen Rozgonyi. A király
kinevezett fővezérnek, megengedte, hogy seregeket gyűjtsek. A
hadriadó mindenütt visszhangra talált az országban; a legjobb
vitézek útban vannak a tábor felé; még más hazákból is érkeznek
bajnokok; de ím hol maradt utitársam? szólt széttekintve, midőn a
lengyelt nejének be akarta mutatni.</p>
<p>A lengyel valahol elmaradt az utat rejtő bokrok mögött, ott
megállt az ölelkező férjet és nőt nézve és általuk nem
láttatva.</p>
<p>Az évek előtt karcsú, halvány hajadon most délczeg amazoni
alakká virult fel; a rejtett tűz szemeiben meleg napsugárrá nyilt
ki; arczán a szűzi epedést a boldog nő szelid szenvedélye váltotta
fel; a gyermeki, hajadoni szépségek helyét a még kedvesebb női és
anyai bájak foglalták el.</p>
<p>A lengyel lehajtá fejét s azon gondolkozott, hogy ne forduljon-e
vissza? <span class="pagenum"><a name="Page_154" id=
"Page_154">-154-</a></span></p>
<p>– Lovag! Lovag! kiáltozá a kis fiú, vesszőparipáján elébe
nyargalva. Apám vár reád, azt hiszi elvesztél.</p>
<p>A lengyel leszállt lováról, megveregette a gyermek arczát.</p>
<p>– Apád lovának szárnyai vannak, mondá neki könyező tréfával, az
enyim csak gyalog jár. – Azzal átadva lovát az odaérkező
csatlósoknak, dobogó szívvel és kipirult arczczal hagyá magát a kis
fiú által szülőihez vezettetni, százszor elmondva magában az
álnevet, melyet fölvett, hogy el ne felejtse.</p>
<p>Hanem arra nem volt szükség; Rozgonyi nem kérdezé vendége nevét
s neje szives üdvözlettel fogadá az ismeretlent.</p>
<p>– Nem ismert rám, mondá a lengyel magában keserűen, pedig én
minden vonásában most is látom hajdani menyasszonyomat. Ugyanazon
szép szemek, ugyanaz a mosolygás, még tán szebb, mint akkor volt,
virággá nyilva mind az, a mit én csak bimbózni láttam. És ő boldog
– s még csak nem is gyűlölhetem érte. Hisz rá nézve meg vagyok
halva.</p>
<p>A szép amazon férjével nyájasan beszélgetve, fölvezeté kedves
vendégeit a vár termeibe; ott kiültek az erkélyre, honnan az egész
Sajó-völgyön végig lehete látni, mely a méla holdvilágnál azt a
tündéries csillogást kezdé fölvenni, mely színt ad az
éjszakának.</p>
<p>Czeczilia férje vállára támaszkodva, félig kihajolt karcsú
termetével az erkély korlátján; hosszú szőke hajfürteivel játszott
az esti szellő; a lengyel ott állt a boldog pár mellett összefont
karokkal, s mélán tekinte maga elé. Minő kietlen táj, mondá
magában; köröskörül puszta erdők, a hegytetők nagy kopasz kövekkel
koronázva, a szűk, sötét völgyben semmi sem szól, csak egy fehér
folyam bujdosik rajta nagy csendesen keresztül; a távol Kárpátok
aczél határt vonnak a látkörön; minő szomorú vidék.</p>
<p>– Nemde, lovag, szólt a nő a lengyelhez, észrevéve annak
hallgatását s beszédre akarva hozni, ön vidékünket csodálja; nemde
gyönyörű táj ez a mienk? <span class="pagenum"><a name="Page_155"
id="Page_155">-155-</a></span></p>
<p>E zöld illatos erdő itt a Bükk; ama sziklaóriás ott fehér
homlokával az Örvényköve, őseink áldozóhelye; e bujdosó ezüst patak
itt alant a Szinyva; s azok az ősz sziklakirályok ott messze, kik
ezüst trónjaikban sorban látszanak ülni, az Lengyelország határa;
nemde gyönyörű táj?</p>
<p>– Gyönyörű, viszonzá a lengyel s kedve lett volna magát az
erkélyről a száz öles mélységbe levetni.</p>
<p>Annak, a ki boldog, gyönyörű minden vidék, a boldogtalannak
zordon mindenik.</p>
<p>Újabb vendégek érkezése hangosabbá tette a termeket. A környék
főnemesei megtudva Rozgonyi hazaérkeztét, siettek őt, mint a
magyarországi összes hadak fővezérét üdvözölni; néhány óra alatt
számos társaság szaporodott össze Dédesen, mind az ország akkori
legjobb, legbátrabb vitézei; köztük néhány bajnok hírű prælatus is,
kiket a vár ura és urnője együtt fogadott el, s mint az akkori
családias életrend hozta magával, az urnő is részt vett a
következett áldomásban, bárha a vendégek között kivüle egy nő sem
volt jelen.</p>
<p>Lakoma fölött nemes illedelem vezérlé a vendégek mulatozását;
beszédeik tárgya eleintén merőben országos és vallási ügyek körül
forgott, s midőn egyszer megindult a kalandmesélés, s a kedvre
derült férfiak, mint tarka röppentyűket, eregeték anecdotáikat,
ezeknek egyike sem adott arra okot, hogy bármely szemérmes arcz
elpiruljon hallásukra.</p>
<p>A lengyel csendes volt és gondolkozó. Ott ült Czeczilia mellett
balról, míg Rozgonyi jobbját foglalta el. A jó magyar urak azt
hitték, hogy nem tud magyarul, s a mi keveset tudtak lengyelül,
elővették, hogy őt beszédre hozzák, de egyes szavaknál nem birtak
belőle többet kicsikarni. Nem így akarta ez őket látni, őt
bántotta, hogy oly nyájas hozzá minden ember, hogy Czecziliát
mindenki oly tiszteletben tartja. Szerette volna, ha durvák lettek
volna, ha kötekedtek volna vele, hogy beléjök veszhetett volna;
leste, hogy mikor fog valaki egy illetlen szót kiejteni,
<span class="pagenum"><a name="Page_156" id=
"Page_156">-156-</a></span> mely által Czeczilia legtávolabbról is
bántva legyen, hogy akkor annak keztyüjét vethesse s
megbemutathassa, hogy egy szó miatt meg tud halni érte. Mind
hasztalan; a magyar urak figyelme az idegen vendég iránt nem volt
kisebb, mint tiszteletük az urnőhöz.</p>
<p>Végre hozták a billikomokat. Most, most, gondolá magában a
lengyel, a bor el fogja oldani szenvedélyeiket, s megfeledkeznek
magukról.</p>
<p>De a bor is csak növelte lelkületükben, a mi szép volt és nemes.
Áldomásaik hazáért, dicsőségért hangzottak; győzelem és
Magyarország örök élte szentesíté a fölemelt billikomot, s ha egy
pár pohár az urnőnek szállott, annyi gyöngédség, annyi
hizelgéstelen nemes magasztalás volt a köszöntésben.</p>
<p>Végre Rozgonyiné maga töltetett magának egy billikomot s azt
fölemelve, odafordult a mellette ülő lengyelhez, ki egészen
elveszve gondolatában, alig vette előbb észre, mint mikor a
legcsengőbb hangon e szavakat hallá magához intéztetni:</p>
<p>– E pohár a lengyel barátság tartósságáért.</p>
<p>S azzal Rozgonyiné koczczantásra tartá serlegét a lovag elé.</p>
<p>Ez, mintha az ég szakadt volna rá, összerezzent; a vitézek
körüle mind fölugráltak székeikről, zajos pohárcsengés közt
harsogtatva az urnő áldomását, míg a lengyel a kábító hangzavarban
ámolyogva kelt föl helyéről s fölvevé serlegét, reszkető kézzel
nyujtá azt koczczantásra Czeczilia felé.</p>
<p>Rozgonyiné mosolyogva húzta vissza serlegét, kikerülve a
koczczantást, mire a lovag még nagyobb zavarba jött.</p>
<p>– Üres pohárból akar ön velem áldomást inni? szólt kedélyesen
mosolyogva a hölgy, s inte egy apródnak, hogy töltse meg a lovag
serlegét.</p>
<p>A lengyel arcza égett, mintha fejében volna szive, s megtöltött
serlegét oly resignátióval üríté ki, mintha bürökkel lett volna az
tele. <span class="pagenum"><a name="Page_157" id=
"Page_157">-157-</a></span></p>
<p>Ez áldomás után Czeczilia búcsút vőn vendégeitől s eltávozott
körükből.</p>
<p>A lengyel égve várta e pillanatot, hogy a férfiakkal egyedül
maradhatott. Látta őket mosolyogni, midőn Czeczilia azt mondá: «ön
üres pohárból akar inni?» s lelkében égett a keserű láng, őrjöngő
vágy, egyedül maradhatni azokkal, kik nevettek, midőn azon nő, ki
őt egykor imádta, most annyira sem ismerte meg, hogy pohárral és
tréfás enyelgéssel fordult felé. A nő eltávozott; most már kezdődni
fognak a bacchanáliák, gondolá magában romboló gyönyörrel. A
férfiak leiszszák magukat, kötekedni fognak, elménczkedéseket
teendnek Czecziliáról, Rozgonyi el fogja azokat hallgatni, tán épen
nevetni fog fölöttük, s mint fogja ő akkor egész dühét keserű
lelkének az egész társaság arczába vágni s kiomló vérével adandja
tudtára a feledékeny nőnek, hogy volt ember, ki egykor érte élt, s
ki most érte meghal.</p>
<p>De újra csalódott. Rozgonyiné távoztával a vendégek is mind
fölkeltek helyeikről, s a szokásos egészség-kivánás után eltávoztak
az apródok által kimutatott hálótermekbe. Őt maga a házigazda fogta
karon s kitüntető szivességgel vezeté hálószobájába.</p>
<p>A lengyel magneticus iszonyattal érzé azon ember érintését
karján, kit ő egyszerre gyűlölni és becsülni kénytelen.</p>
<p>Hálószobájába lépve, Rozgonyi inte a követő apródnak, hogy a
hozott karos gyertyatartókat tegye az asztalra s távozzék, – azzal
megmutatva kész fekhelyét vendégének, szivesen megrázta kezét,
boldog éjt kivánt neki s távozni készült.</p>
<p>A lengyel széttekinte a szobában; nyoszolyája fölött kardok,
csákányok függtek, átellenben vele három arczkép, melyeknek láttára
a lovag elkiáltá magát s hátra tántorodott, hogy a
nyoszolya-mennyezet oszlopába kellett kapaszkodnia.</p>
<p>A távozó Rozgonyi, vendége kiáltását hallva, visszatért az
ajtóból s aggódva kérdé tőle, mi baja? <span class=
"pagenum"><a name="Page_158" id="Page_158">-158-</a></span></p>
<p>Az folyvást elámultan tekintve a képek felé, reszkető kézzel
odamutatott s alig érthetően hebegé: «e kép!»</p>
<p>– Ez arczkép itt szélről az enyém; szólt Rozgonyi magyarázó
hangon. Az ott középett nőmé, mint menyasszonyé.</p>
<p>– De amaz ott! vágott közbe a lengyel, a legcsodálatosabb
érzelemhevüléssel mutatva a harmadikra, mely a nő arczképe mellett
bal felül volt, s egy ifjú lovagot ábrázolt, mosolygó gyöngéd
arczczal, lengyel apródöltözetben.</p>
<p>– Ez arczkép, szólt Rozgonyi komoly ihlettséggel, nőm egykori
jegyesének képe, kinek szerelmére örökké büszke lehet, s nem kell
soha szégyelnie a könyeket, miket halálának emlékére hullat. Hiszen
hallhattad Cserni Száva nevét; nemzeted évkönyveiben örök helyet
foglaland az el, kit szeretett a nő, irigyelt a férfi, rettegett az
ellen, – kit lelke erényei s harczi vitézsége kortársai közt
legelsővé tőnek.</p>
<p>– Megállj! kiálta közbe a lengyel kigyulladt arczczal,
magánkívül ragadva meg Rozgonyi kezét. Ne tovább! Ez arczkép enyim.
– Én vagyok Cserni Száva.</p>
<p>Rozgonyi csodálat, öröm és meglepetés által elfogultan tekinte
szótlanul a lovag arczába, melyen azon örömteljes megszégyenülés
pirja lobogott, melyet nemes lélek érez magához hasonlók által
legyőzetve.</p>
<p>– Hiba volt tőlem nevemet kimondanom, szólt Száva reszkető
hangon; de nem tűrhettem, hogy nevemet dicsőítni halljam az által,
ki nálamnál nagyobb és nemesebb.</p>
<p>Rozgonyi még mindig elfogódva szorítá vendége kezét.</p>
<p>– Miért sirattatod magadat, hogyha élsz?</p>
<p>– Nem élek senkire nézve. Hadd legyen holt hirem ezután is.
Elestem becsületes harczmezőn, hadd nyugodjék ott emlékem; jól esik
tudnom, hogy azok, kik szerettek, megsirattak s nem felejtettek el.
A feltámadás, mely börtönömből újra előhítt, új alakot adott
arczomnak; a világ nem ismert rám s én sem a világra többé. Hogy
még nevem se legyen ismerős, azt is elváltoztatám latinra,
<span class="pagenum"><a name="Page_159" id=
"Page_159">-159-</a></span> most Zavissius Nigernek neveznek,
Cserni Száva meg van halva. Csak azért jött vissza a sírból, hogy
meglássa azt a hölgyet, kiről annyit gondolkodott és ha
boldogtalannak fogja találni, boszút álljon érte, ha pedig
boldognak látandja, megáldhassa azt, ki őt azzá tevé. A lengyel
szavai mindig tompábban hangzottak. Rozgonyi, fogadd el ez áldást;
egy halott áldása az, kinek üdvét vetted el – s ki téged ezért
szívéből megáld.</p>
<p>A két férfi nem tarthatta magát tovább; zokogva borultak egymás
nyakába s hevesen, forrón ölelkeztek össze, könyeik sebesen folytak
és e köny oly jól esett mindkettőnek.</p>
<p>– Most egy komoly szót hozzád Rozgonyi, szólt Száva
indulat-kitörése elcsendesültével. E szavaknak, e titoknak örökké
rejtve kell maradniok a világ előtt, de kivált egy lényre nézve. Te
tudod, hogy kit értettem. Soha se tudja meg ő, ne is sejthesse
soha, hogy én még most is élek. Én büszke vagyok azon becsülésre,
mely engem mint holtat illet, s az élet nem oly kedves előttem,
hogy az emléket elveszítsem érte. Igérd meg, hogy soha sem fogod
előtte e titkot elárulni.</p>
<p>– Fogadom, lovag, de csak kölcsönben. Viszont te is igérd meg,
hogy megteended azt, a mire kérni foglak.</p>
<p>– Egy van csupán, a mit nem tennék meg; ha azt nem kívánod
tőlem, mást mindent teljesítek.</p>
<p>– Halld. Én holnap elutazom a csatába, mely úgy látszik, hogy
általunk megkezdve, nem általunk fog véget érni. A harcz, melyet
viselünk, annyi bajnoknak került már életébe, kik nálamnál jobbak,
vitézebbek voltak; ki tudja, nem maradok-e én ottan? Valahányszor
ellenség elé készülök, egy gondolat szokta lelkemet háborítani: mi
lesz nőmből, két apró gyermekemből, ha én elveszek? kire maradnak
itt? rokonaim kiforgatják őket javaikból, vagy gyűlöletes
mostohájuk akad s elpusztulnak. Érzem, ha e gondolat nem bántana,
vitézebb volnék. Szegény nő! Isten két férfit mutatott számára,
kiknek mindegyike oly <span class="pagenum"><a name="Page_160" id=
"Page_160">-160-</a></span> hőn, oly igazán tudta őt szeretni. Minő
csapás lenne rá nézve, ha egyszerre elveszítené mind a kettőt.</p>
<p>– Attól tartok, szólt közbe Száva komolyan, hogy épen azt fogod
kérni, a mit nem teljesítendek.</p>
<p>– Lovag, te szeretted őt, szereted most is, mert őt elfeledni
nem lehet. Igérd meg, hogy míg én a csatából vissza nem térek, nem
hagyod őt el, és ha ott veszek, nem hagyod el soha.</p>
<p>Száva hallgatva tekinte maga elé.</p>
<p>– Egyikünk érdeke sem forog itt kérdésben, hanem az övé, monda
Rozgonyi. Az ő sorsa ne legyen koczkára téve. Midőn érted viselte a
gyászt, én boldoggá tettem őt. Lehet, hogy én értem fogja majd
viselni, de én nyugodtan fogok alhatni a sírban, ha azt tudom, hogy
te élsz.</p>
<p>Száva elérzékenyülten szorítá meg Rozgonyi kezét, elfordítva
arczát, mintha a lelkében támadó gondolatot akarná előle elrejteni,
rebegé: nem fogom őt elhagyni.</p>
<p>Rozgonyi még egyszer megölelte nemes vetélytársát s azzal magára
hagyta őt.</p>
<p>Száva lehajtott fővel térdelt le Czeczilia arczképe elé s
megcsókolá a mosolygó kép kezét, s egész éjjel ott ült a három
arczképen merengve s valami nagy nehéz gondolattal küzködve
magában, melynek még nem birt határozott alakot adni.</p>
<p>A színes ablakokon betörő hajnalfény még mindig ébren tünődve
találta őt s nemsokára hallá a távozó csapatok kürtrivallását,
hallá, mint dobognak a lovak a leeresztett hidon keresztül. Nem
mert utánok nézni. Érzé, hogy akkor nem lehetne elég erős,
határozatát megtartani.</p>
<h3>IV.</h3>
<p>A sors úgy akarta, hogy e két rokonfaj, a magyar és török, mely
külön mindenik képes lett volna a félvilágot meghódítani, úgy
találkozzék egymással, hogy a kölcsönös küzdésben örökké egymás
erejét fogyaszsza. <span class="pagenum"><a name="Page_161" id=
"Page_161">-161-</a></span></p>
<p>Folyt már a harcz a magyar és ozmán között, Európa népei nézték
messziről; a kik távol estek, imádkoztak, hogy meg ne hallják a vad
pogány szavát; míg azok, kik a két harczos nemzet közé jutottak,
majd az egyiknek, majd a másiknak hódoltak meg, a melyik épen
győztes maradt. Utolsó vonaglásaiban volt már Szerbország is, egyik
vára a másik után esett el, pártoskodás, hűtlenség megbénítá
erejét.</p>
<p>Galambócz várában Lazarevics volt a szerb parancsnok, s mikor e
váron kívül alig volt valamije a veszendő országnak, Lazarevics
látva, hogy azt úgy sem bírja megvédeni, fölajánlá Zsigmond
királynak tizenkétezer aranyért.</p>
<p>Zsigmondnál, mint a krónika mondja, mindig nagy szűke volt a
pénznek, így történt, hogy a dobra ütött vár a pénzesebb árverő, az
ozman kezére jutott, s mit a király tizenkétezer aranyon
megvehetett volna, azt később ugyanannyi emberéleten sem
vásárolhatta vissza.</p>
<p>Galambócz a Duna mellett egy emeltebb parton épült bástyafészek,
melyet erőssé tesz az a helyzet, hogy hozzá közel sehol
emelkedettebb pont nincs. Azon időben, mikor még az ágyúk hatalma
nem volt annyira ismeretes, magas párkányos tornyai voltak a
várnak, s az előtte elkanyarodó Duna öblében egy természetes
kikötő, a hol a gályák a vár tornyairól minden oldalról
megvédethettek.</p>
<p>A hogy a vár a félhold uralma alá jutott, Zsigmond átlátva, hogy
innen mindig nyilt ajtaja lesz a töröknek Magyarországba ronthatni,
az átelleni parton egy másik erősséget emeltetett, melyet később
Lászlóvárnak neveztek.</p>
<p>A mint az ellenvár elkészült, Zsigmond összegyűjté hadait, s
megindult Galambócz ellen; az összes sereg vezérletét Rozgonyi
Istvánra bízva, mint kinek nevéhez akkor a hadsereg legjobban
ragaszkodott.</p>
<p>Lászlóvárra érkezve, haditanácsot tartatott a király, melyben a
főurak, akkor mindegyik saját banderiumainak vezére, személyesen
megjelentek. A sok aranytól <span class="pagenum"><a name=
"Page_162" id="Page_162">-162-</a></span> csillogó úr között lehete
látni egyszerű szőrmezben egy pár püspököt is, az ércz mellvas
keresztül csillogott a fekete öltöny nyilásain.</p>
<p>A fővezér, kit egyszerű ércz öltözetében alig lehete a többi
közlovagoktól egyébről megismerni, mint vezéri tollas botjáról,
valahol a többiek közé elegyedve foglalt helyet, szüntelen
értekezve kémeivel, nyargonczaival s alvezéreivel, míg a király
udvaronczai folyvást Zsigmond körül sürögtek, tréfálózva,
nevetgélve, köztük a kegyelt vajda Stiborzicze, kit mindenütt meg
lehete ismerni nagy hasáról, mindig kaczagó képéről, félig
franczia, félig cseh, imitt-amott magyar, de tarka öltözetéről s
hires udvari bolondjáról, a kit mindenüvé magával vitt, még a hadi
tanácsba is.</p>
<p>A körülmények rövid összevetése után Rozgonyi a király elé
lépett s leterítve előtte a hely térképét, hadi tervét tanácskozás
alá bocsátá.</p>
<p>Az egész hadsereg a lászlóvári ágyúk födözete s az éj sötéte
alatt átkelendett a tulsó partra, ott a derék sereg körülveendé a
várat, s míg a közel halmokra felállított ágyúk annak bástyáit
lerontják, addig a csapatok felváltva csatázandnak a vár segélyére
érkező ozman csapatokkal. A vár kelet felől levő bástyái
leggyöngébbek, az ott törendő résen a lándzsások rögtön ostromolni
fognak, míg a nyugoti oldalon a tömötten álló házakat
szurok-kanóczokkal felgyujtandják és kényszerítendik a várőrséget
gályáikra menekülni. A további győzelem az Istené.</p>
<p>A terv minden oldalról helyeselve lőn, csupán Beczko, Stibor
bolondja szólalt föl ellene.</p>
<p>– Azt, hogy miként menjetek át, szépen elvégeztétek urak, már
most határozzátok azt, hogy hogyan jöttök vissza.</p>
<p>A vitézek felkaczagtak a bohócz ötletére.</p>
<p>– De tréfán kívül, vezér, szólalt közbe egy udvaroncz, arra nem
gondoltál, hogy ha az ellenség túlnyomó erővel talál ránk támadni,
a galambóczi gályák elzárhatják előlünk a visszatérést a Dunán.
<span class="pagenum"><a name="Page_163" id=
"Page_163">-163-</a></span></p>
<p>– Ha mi magyarok ellenségeinket akarnók számlálgatni, viszonzá
Rozgonyi nyugodtan, úgy jobb lenne visszamennünk Ázsiába, mert a
magyar a mióta itt van, mindig úgy állt és áll ellenségeihez, mint
egy a tízhez. Ha Amurat maga fog jönni, itt is a király álland vele
szemben. Máskor is beszéltünk már vele, Isten segélyével most is
elébe állunk: Zsigmond király úgyis tartozik neki valamivel, a mit
még nem fizetett vissza.</p>
<p>A király találva érezte magát s hevesen kapott kardjához.</p>
<p>– Jól mondád vezér, úgy monda, bár úgy lenne, hogy vele
találkozzunk. A szent szűzre! kedvem volna elébe menni, hogyha
magától nem jő. Holnap ilyenkor ágyúink dörgése viendi neki hírül,
hogy itt vagyunk. Te szállítsd át ma este a hadat, a legelső hajó
engem visz át, s meglátandjuk, ki marad el királya oldala
mellől.</p>
<p>A király szavaira nagy lett a lelkesülés; a férfiak siettek
magukra adatni fegyverzeteiket, csupán Stiborzicze csinált józan
képet az egészhez; úgy látszék, hogy mikor tanácsra volt szüksége,
bolondjáét szokta meghallgatni, mert ezúttal épen nem sietett a
király oldala mellé furakodni, a hogy azt egyébkor soha el nem
mulasztá.</p>
<p class="center">* * *</p>
<p>Alig szállt le az éj, midőn a szokatlan dübörgés, mit a hajókra
szállított ostromágyúk okoztak, gyanítni engedé, hogy a magyar
seregek megkezdték a Dunán-átkelést; Galambócz bástyáiról néha
egy-egy világító tűzgolyó lövetett fel a magasba, mely nehány
perczre kétes tűzvilágot vetett a környékre; a vörös ragyogványnál
kitüntek a Duna fekete tükrén egyik parttól a másikig evező
nehézkes dereglyék, megrakva fegyveres néppel, lovakkal, ágyúkkal:
de a várőrség nem akadályozhatá meg az átkelést, mert a mint gályái
a lászlóvári lövegek határába értek, rögtön jöttek ellenük
nagysüvöltve a lánczos golyók, <span class="pagenum"><a name=
"Page_164" id="Page_164">-164-</a></span> mik megtilták az előbbre
haladást. Reggelre az egész sereg a túlparton volt, a csapatok a
vár körül elhelyezve, az ágyúk sánczkosaraik közé kiszegezve, a
halmokon köröskörül lobogtak a nemzeti lobogók, szűz Mária képével,
a török ijedelmére.</p>
<p>Alig jött fel a nap, midőn azonnal megkezdették az ágyúzást, míg
a seregek csatarendben telepedtek le körül a mezőn, leczövekelt
paripáik mellett.</p>
<p>A király sátora a Dunaparton egy zöld halomra volt kifeszítve,
honnan végignézhetett az egész táboron. Ott ült Zsigmond
udvaronczaival vígan reggelizve, apródjai fegyvereit s paripáját
készen tartva, álltak közelében.</p>
<p>Alig tartott az ágyúzás nehány óráig, midőn a láthatáron
köröskörül egyes porfellegek kezdettek támadni, mikből lassankint
fegyveres csoportok tömegei lőnek kivehetők, a mik az ostromlott
vár felé közeledtek.</p>
<p>«Jön a török!» hangzék kívül.</p>
<p>A király hirtelen föltevé ezüst sisakját, s kardját felövedzve
harczlovára szökött.</p>
<p>Midőn sátorából kilépett, már ott állt Rozgonyi.</p>
<p>– Három dandár jő ellenünk, monda a királynak, itt oldalt a
Kiüperli aga, szemben a thessaloniai basa, túl rajta a szultán
Begler bégje. Az első csapat szedett-vedett csőcseléket hoz magával
merő ijesztésül, a középsőt én vállalom magamra, s ha végeztem
vele, fölségeddel együtt az utolsót fogjuk két tűz közé
szorítani.</p>
<p>A király helybenhagyólag inte s maga a vezér által kimutatott
helyre indult, míg Rozgonyi tovavágtatott.</p>
<p>A dob pörgött, a trombita harsogott mindenfelől, a lovagok
felugráltak paripáikra, a vezér végignyargalt a felállított sorok
előtt, s egy nyargonczát azon parancscsal küldte az ütegekhez, hogy
az ostromágyúzást folytassák a vár ellen s a gyalogság állja el az
alatt a kapukat, míg a csata foly; azzal neki indult a szemközt
jövő thessaloniai basának. A megtámadott török magához akarva venni
az oldalt jövő Kiüperli aga által vezetett <span class=
"pagenum"><a name="Page_165" id="Page_165">-165-</a></span>
seregeit, meghátrált a magyarság rohama elől, mit a Kiüperli által
vezetett rendezetlen csapatok veretésnek gondolva, mielőtt rájuk
kerülhete a sor, hanyatt-homlok elrohantak, s ez által a basa
seregeit is rendetlenségbe hozták, úgy, hogy az kénytelen volt
gyalogságát cserben hagyva, a megűzött spahikkal a távolban keresni
menedéket.</p>
<p>Ekkor Rozgonyi hirtelen ellenkező oldalra fordulva, a honnan a
Begler bég sietett elé válogatott csapataival, midőn az épen szembe
csapott a király seregeivel, oldalt támadt a törökre s a bég
főzászlótartóját saját kezével vágta le.</p>
<p>– Rozgonyi! Rozgonyi! hangzott mindenfelől. A vérlepte mező
futó, vagy elesett törökkel volt tele s nehány óra mulva a mily
sietve látszottak közeledni a porfellegek a láthatáron, most oly
sietve távoztak.</p>
<p>A vezér takarodót fuvatott a harczolóknak, s azzal nyargalt
vissza az ostromló sereghez. Az egész csata alatt bömböltek a
faltörő ágyúk, a megütött sáncz után reszketett a körüllevő föld, a
mázsányi kövek, miket a szélüstök hánytak, menydörögve hullottak le
a várba.</p>
<p>– Nem jól megy így! kiálta Rozgonyi odaérkezve a lövegekhez, mik
a keleti oldal tornyait tördelték. Nem értitek a munkát, mind csak
a bástyák tetejét tördelitek, a helyett, hogy az alját lődöznétek.
Ide azzal a kanóczczal! s azzal leugrott lováról, maga állt a
legnagyobb sugárágyú mellé, s azt a legnagyobb toronynak irányozva
elsüté.</p>
<p>– Nézzétek, minő rést ütött a falon! küldjetek egy lánczos
golyópárt a kapuőrök közé. Száz arany annak, ki a mecset tornyát
eltalálja! Ekkor újra menydörgött a sugárágyú második lövése. A
toronyőrök mind lefutottak az ingadozó tetőről s a harmadik és
negyedik lövésre összedült az, omló köveivel betemetve a mély
árkot, mely a vár körül volt ásva.</p>
<p>– Most rohamra! kiálta Rozgonyi, kezébe ragadva egy <span class=
"pagenum"><a name="Page_166" id="Page_166">-166-</a></span> szűz
Máriás lobogót s a kopjások élén a tört rés felé futott, mindenütt
elől rohanva, s már elfoglalva a ledőlt elősánczot, midőn hirtelen
lelkendezve fut elé egy nyargoncz, kipirult arczczal jelentve, hogy
Firuz Bég, a szultán sógora új erővel közeleg a várhoz, a három
szétvert dandárt is magához gyűjtve, már látszanak zászlói a
távolban.</p>
<p>Rozgonyi boszúsan tekinte szét. Ez esemény ismét félbeszakítandá
az ostromot.</p>
<p>– A király már a síkon áll, szólt egy másik segéde, ki akkor
érkezett.</p>
<p>– Úgy nekünk is vissza kell fordulnunk, szólt Rozgonyi
szomorúan, nem ügyelve a szakállas tekékre, miket a várból reá
lövöldöztek, s nehezen látszott megválni a már elfoglalt bástyától,
de a közelgő török had zászlóit a környező füst közül is ki lehete
már venni.</p>
<p>E pillanatban rettenetes kiáltás harsogott fel a Duna felől,
«Jézus!» és «Allah!» hangzék irtózatos vegyületben. Ostromlók és
ostromlottak meglepetve tekintének oda.</p>
<p>A Dunán felülről egy nemzeti lobogós hajóhad úszott alá,
fegyveres vitézekkel megrakva, mely egyenesen a galambóczi
kikötőnek tartott, a hol a török gályák álltak.</p>
<p>Mindenki bámulva tekinte oda, senki sem tudta, hogy hol veszi
magát e hajóhad és ki vezérli?</p>
<p>«Jézus, Jézus!» hangzék újra s az érkező gályák közül
kibontakozott egy, melynek minden vitorlája nemzeti színű volt,
árboczokon villogtak a kis szalaglobogók. A hajó parancsnoka egy nő
volt, hófehér ruhában, keblén ezüst pikkelypánczél, mely karcsú
amazoni termetét csipőig födözte, sisakrostélya le volt eresztve,
fehér kócsag lengett rajta.</p>
<p>– Előre! Isten nevében! kiálta csengő hangon a nő, s a török
gályák közé rohanva, a legelsőt, mely ellene állt, oldalt ütve,
elsülyeszté, s a mint a többi rárohant, azokat egy pillanatban oly
irtózatos ágyútűzzel fogadta, <span class="pagenum"><a name=
"Page_167" id="Page_167">-167-</a></span> hogy a következő perczben
az egész Duna holtakkal és romokkal lőn borítva.</p>
<p>«Jézus!» «Jézus!» hangzott diadalhangon.</p>
<p>A fehér nő inte kormánybotjával s azzal a kísérő hajók
rárohantak a zavart török hajóhadra; tűzesőként hullott a pusztító
görögtűz reájok s a hulló szikrazápor közepett, mint egy túlvilági
bálványkép, állt a magasztos női alak, vészt, pusztulást hozva a
haza ellenségeire.</p>
<p>Hajója mindenütt ott járt, hol legvadabb volt a viadal; tagjai
heves mozdulatáról lehete látni, hogy valami fanaticus tűz
lelkesíti, dolgokat cselekedni, mikre a férfiak is büszkék
lehetnének: fehér ruhája úgy lobogott a szélben, csengő hangja
kihallatszott a harczkiáltásból.</p>
<p>Ki ezen asszony? Kérdezé mindenki bámulva. Még Rozgonyi is
elfelede mindent ez új tünemény fölött.</p>
<p>Nemsokára az egész török had lángokban állt, vagy el volt
sülyesztve, ekkor a rejtélyes nő horgonyt vettetett a Duna közepén,
épen Galambócz-várral szemben, s elkezdé azt ágyúival a Duna felől
lövetni, a hol az épen legkevésbbé volt védve.</p>
<p>– Akárki légy, kiálta Rozgonyi, többet érsz nálamnál.</p>
<p>A hajókon jött sereg ezalatt kiszállott a partra, s az ostromlók
örömujjongva ismerék meg bennök a lengyel király segédcsapatait,
miket egy fekete pánczélos lovag vezetett hosszú sastollal
sisakján, melynek arczvasa le volt zárva.</p>
<p>Az újon-érkezettek rögtön otthon találták magukat a csatatéren;
vezérük meglátva Rozgonyit, oda izent hozzá, hogy csak ostromolja
tovább a várat, ő az alatt majd foglalatoskodtatja az
ellenséget.</p>
<p>– Bizonyomra az ajánlat becsületes, szólt Rozgonyi, elfogadom. S
azzal újra felkapva a zászlót, kopjásaival megmászta a falakat,
maga mindenütt elől a hágcsókon, s midőn zászlóját a legelső
toronyba feltűzte, bámulva látta, mint küzd egyfelől a fekete lovag
az ellenség túlnyomó erejével, egyenként támadva meg annak
dandárait <span class="pagenum"><a name="Page_168" id=
"Page_168">-168-</a></span> s egyenkint legyőzve, míg másfelől a
Dunán álló hajóról mint rontatja le a fehér nő az ostromlott vár
bástyáit.</p>
<p>Kik lehetnek ők? kérdé a körülállóktól. Nem ismerte őket senki,
még csak gyanítni sem tudta.</p>
<p>Egy óra alatt el volt űzve Firuz bég a síkról, a Dunán el volt
égetve a török hajóhad s a külvár el volt foglalva Rozgonyi
által.</p>
<p>A várőrség a szűk belvárba szorult, hova a rejtélyes asszony
hajójáról folyvást szurokkanóczos lángtekék repültek, s a víztől el
levén szorítva, ostrom nélkül is kénytelen leendett magát
feladni.</p>
<p>A magyarság diadaléneket harsogtatott már, a lengyelek
összeölelkeztek bajtársaikkal, Rozgonyi is sietett a fekete lovagot
fölkeresni, ki oly jókor érkezett a csatába.</p>
<p>A fekete lovag épen akkor vált meg a királytól; Zsigmond a saját
nyakában függő sárkány-rend érdem-lánczát akasztá a hős nyakába, ki
még akkor is vérrel és porral volt födve.</p>
<p>– Légy üdvöz, lovag! szólt Rozgonyi, barátilag nyujtva jobbját a
vitéz elé; a harcz dicsősége, akárkik legyetek, a tied s azé az
asszonyé. Engedd, hogy barátaim közé számláljalak.</p>
<p>– Az vagyok, mondá a lovag, sisakrostélyát fölemelve, s Rozgonyi
bámulva kiálta fel: «Cserni Száva!»</p>
<p>Száva arczán valami rejtett öröm látszott derengeni, míg
Rozgonyié elkomorult.</p>
<p>– Elfeledted igéretedet, hogy Czecziliát nem hagyod el, míg
vissza nem térek.</p>
<p>– Nem feledtem; tekints oda, szólt Száva a Dunán álló hajóra
mutatva.</p>
<p>– Ki ez az asszony? kérdé Rozgonyi szívdobogva.</p>
<p>– Ez az asszony Rozgonyi Czeczilia!</p>
<p>Rozgonyit az öröm magán kívül ragadta, nem tudott szólni, az
indulat rohama elfojtá keblét.</p>
<p>– Megfogadtatád velem, hogy nem hagyom őt el, <span class=
"pagenum"><a name="Page_169" id="Page_169">-169-</a></span> monda
Száva mosolyogva, de azt nem, hogy csatába nem jövök; én tehát
magammal hoztam őt.</p>
<p>Rozgonyi nyakába borult a lovagnak. Jer, jer, szólt, hadd lássam
őt közelebbről; minő délczeg, minő bátor! Istenem, nem csodálom, ha
a győzelem mellé pártol. S ezzel a két lovag a part felé nyargalt,
honnét a hős amazont közelebbről lehete látni, de mielőtt odaértek
volna, szemközt jött rájok Péterfi Endre, a király segéde, s az
örömtől mosolygó Rozgonyihoz hajolva, fülébe súgta mogorva
hangon:</p>
<p>– Amurat maga jön ellenünk nyolczvanezer emberrel.</p>
<p>– Jőjjön ugyanannyi ördöggel! kiálta Rozgonyi büszke bizalommal,
állunk elébe.</p>
<p>– Magam is azt mondó vagyok, viszonza Péterfi, hanem a király
hivat mindkettőtöket sátorába.</p>
<p>Rozgonyi kezével inte a távolból nejének, ki őt megismerve,
csókot vetett utána diadalmas kormánypálczájával, azzal siettek a
lovagok a király sátorába.</p>
<p>Oly mosolygó, oly elégült arczczal lépett be mind a kettő, hogy
szinte megbotránkoztak rajtuk a már jelenlevők, kiknek arczain
nagyon is józan magábatérés látszott helyt foglalni.</p>
<p>– Uram király! szólt Rozgonyi, miután látta, hogy más nem fogja
a beszédet kezdeni; Isten irgalma úgy akarja, hogy diadalunk
tökéletes legyen s egy napon semmivé tehessük hitünk és hazánk
ellenségét. Most maga Amurát jő fegyvereink elé, még egyszer
csatába hozva azon seregeket, miket mi nehány óra előtt futni
tanítottunk. Áldassék az Isten neve, s teljesüljön akarata. Mi
elfogadjuk a szent harczot, s ha ma leszáll, nem fog többé a
félhold feljőni Európa egére.</p>
<p>Rozgonyi lelkesült szavai után halotti csend lőn a sátorban. Az
emberek összenéztek s könyökkel taszigálták egymást, hogy szóljon
már valaki; senki sem akart.</p>
<p>A király zavarodva nézett szét, hogy valaki feleljen
Rozgonyinak, s midőn mindenki leüté fejét és a hallgatás
<span class="pagenum"><a name="Page_170" id=
"Page_170">-170-</a></span> hosszúra kezde nyulni, mintha zavarát
büszkeségével akarná palástolni, lecsapta hirtelen süvegét az
asztalra s daczos határozottsággal mondá:</p>
<p>– Vezér, mi elhatároztuk, hogy rögtön visszavonulunk a Dunán.
Tekintsd határozatunkat parancs gyanánt és teljesítsd.</p>
<p>Rozgonyit mintha a villám sújtotta volna le egéből, nem tudott
mit szólni e váratlan parancsra.</p>
<p>Szótlansága feloldá a többi urak nyelvét: «Minek koczkáztatni
oly harczra a hadsereget, melyben mindenestül oda veszhet?»
morgának itt is, amott is. «Az idő roszúl volt választva Galambócz
ostromára.» «A király életét nem szabad koczkáztatni».</p>
<p>És valóban, Zsigmond próbálta már egypárszor, hogy mit tesz az,
ha egy megvert sereg a folyóvíznek szorul, s nem volt kedve még
egyszer tört buzával élni, minővel Cserey Balázs táplálta őt futása
közben, vagy hetekig bujdosni a tengeren egy rosz lélekvesztőn,
mint a nikápolyi csata után; s rögtön, mielőtt Rozgonyi szóhoz
jöhetett volna, átküldé Péterfit a szomszéd halmokról alájövő
Amuráthoz fegyverszünet-kötés végett.</p>
<p>Részéről Galambócz ostromának abbahagyása volt igérve, miért
viszont a magyar seregeknek háborítatlan visszakelése a Dunán
köttetett ki.</p>
<p>Amurát két kézzel kapott az ajánlaton, ő több napokig nem lett
volna képes seregeit összegyűjteni, s Galambócz, a Duna vizétől
megfosztva, a jövő reggelen kénytelen leendett magát föltétlenül
feladni.</p>
<p>Péterfi erősen fölkaftánozva tért vissza az elfogadott
fegyverszünet-kötéssel, noha nyilván ő is jobb szerette volna azt a
kaftánt adójával együtt megütögetni, mint magára venni.</p>
<p>Rozgonyi komoly hallgatással engedelmeskedett a parancsnak,
leszedette a sok áldozattal elfoglalt bástyákról a kitüzött
zászlókat, a nehéz ágyúkat hengereikre téteté s a parthoz rendelt
dereglyéken elkezdé a sereget visszaszállítani Lászlóvár alá.
<span class="pagenum"><a name="Page_171" id=
"Page_171">-171-</a></span></p>
<p>Búsan, mogorván keltek hajóra a csapatok, a félig romba dőlt vár
üszkei még füstölögtek, s a Dunán csendesen úsztak alá az
elpusztult török hajóhad egyes égő gályái.</p>
<p>A lovasság már egészen át volt szállítva, a gyalogságnak is egy
része, csupán a lengyel csapat, a király testőrsége, s Rozgonyi
lándzsásai voltak még túlnan. A király, Rozgonyi és Cserni Száva,
mint illett vezérekhez, leghátul maradtak a visszavonulásnál.</p>
<p>E perczben, mikor már ők is hajóra akartak kelni, irtózatos
ordítás támadt köröskörül, a thessaloniai basa és Firuz bég,
boszútól ingerülve, a kötött fegyverszünet hűtlen megtörésével
rárohantak a túlnan maradt kisded csapatra. Amurát, ki soha adott
szavát meg nem szegé, dühös izenettel futtatá nyargonczait a hűtlen
támadókhoz, halállal fenyegetve mindenkit, a ki vissza nem tér. De
már akkor nem volt erő, mely a rohanó árt visszatartsa többé. A
durva csőcselék, melynek harczi becsületről fogalma nem volt,
veszett vadállati dühvel támadt a túlszorultakra.</p>
<p>A király testőrei egy pillanat alatt el voltak vágva a
Dunaparttól s maga Zsigmond körül lőn véve e dühös félmeztelen
alakoktól, kik a viadal hevében lehánytak magukról paizst és
pánczélt, s földön csúszva furakodtak lova alá, annak térdeihez
vagdalva handzsáraikkal. A király férfiasan védte magát, a rálőtt
nyilak lepattogtak pánczéljáról, s ágaskodó paripája tiporva
gázolta a felé közeledőket. E perczben érkezett oda Rozgonyi.</p>
<p>Paizsát elvetette a vezér s balkezébe dárdát, jobbjába kardot
fogva, utat tört magának a királyig, ott dárdájával jobbra-balra
öklelve széthányta a támadókat, s egy tágító pillanatban kiugratott
véle a harczoló tömeg közől, s azzal hirtelen a Duna habjai közé
szöktetve, a gyorsan oda érkező csónakok egyikére fölsegíté a
királyt, s a mint ekkor ismét vissza akart fordulni a harczolókhoz,
a paripa felágaskodott vele s lovagjával együtt a folyam árjai közé
zuhant. A hab összecsapott fölötte. <span class="pagenum"><a name=
"Page_172" id="Page_172">-172-</a></span></p>
<p>E pillanatban az oda siető Czeczilia hajója alig volt már tőle
nehány evezőnyomnyira. A nő kiáltá férje nevét, látta, mint merült
el az a vízben, s sikoltva rohant a hajó szélére, utána akarva
magát vetni. A vele levők visszatarták, s nehányan a jobb uszók
közül leugráltak a folyamba, Rozgonyit kiszabadítandók.</p>
<p>Nehány percz mulva ismét felbukott az elmerült paripa, s a
magyarok örömsikoltva látták, hogy Rozgonyi is előtünik a ló
serényébe kapaszkodva.</p>
<p>Nehány török arnauta ez alatt észrevevé a vezér veszélyét,
szinte a Dunába szökött, szájába fogott késekkel, a menekülő után
úszva. Itt a magyar és török buvárok közt véres tusa keletkezett a
víz között, a víz alatt, összeölelkeztek, s le-lebuktak a víz alá,
egymást késdöfésekkel gyilkolva, s száz lépéssel odább bukott fel
ismét az egyik, míg a másikat holtan vitte odább a víz.</p>
<p>E küzdés alatt Rozgonyi neje hajójához ért, a kéz, mely
fölsegíté őt a födözetre, Czecziliáé volt, a legimádottabb, a
legbátrabb nőé; Rozgonyi elfulladtan rogyott hölgye keblére,
mindenki azt hitte, hogy elájult.</p>
<p>E közben nőttön nőtt a zavar; a túl maradt magyar és lengyel
csapatok körül voltak özönölve az ozmán hadaktól, egyes bajnok
küzdött egész vérszomjú csapatok közepett. Csupán egy helyütt állt
meg egy csomóban nehány száz férfi, élökön a fekete lovaggal, kiket
nem birt helyükből kiverni az egész dühös had.</p>
<p>Rozgonyi feleszmélt a csatakiáltásra. Széttekinte. Meglátta a
küzdő fekete lovagot az ellenség csapatjai közepett. «Niger,
Niger!» hangzék a harczolók jelkiáltása.</p>
<p>– Kardomat! Lovamat! kiálta Rozgonyi, talpra szökve. Utánam!</p>
<p>– Mit akarsz? kérdé tőle ijedten Czeczilia, ki ápoló kézzel
segíté őt magához téríteni.</p>
<p>– Nem látod ott azt a lovagot? Mindjárt ott vesz.</p>
<p>– Isten legyen irgalmas lelkének. Derék vitéz volt. Ő vezetett
utánad; de te nem fogod őt megmenthetni <span class=
"pagenum"><a name="Page_173" id="Page_173">-173-</a></span> többé.
Halálod itt a hazának nem használ, s élted az enyim is.</p>
<p>– Az ő élte is a tied. E lovag Cserni Sztanisa. Paripámat elő!
kiálta Rozgonyi, s míg neje a fölfedezett név hallatára térdre
rogyott, Rozgonyi megsejdíté paripáját a hajóhoz kötött
dereglyében, s leugorva a födözetről, felszökött rá s parancsolta a
legényeknek, hogy evezzenek a parthoz. Ott kikapva egy csatlós
kezéből a harczbárdot, födetlen fővel, pánczéltalanul a mint volt,
közibe tört a küzködő csapatnak.</p>
<p>– Rozgonyi! Rozgonyi! hangzék az újra éledő magyarok
harczkiáltása, míg a hajón maradt nő, reszkető kezeit az égre
emelve, térden állva imádkozott a csataordítás halálhangjai
közepett.</p>
<p>Mint a neki vadult hím oroszlán, rontott az ozmán had közé
Rozgonyi, hullott a ki elébe akadt; a kit súlyos harczbárdja
megütött, nem maradt ideje lelkét Istennek ajánlani többé. Soha sem
látták őt így harczolni, mintha nem is látná azokat, a kik előtte
állanak, nyargalva vágtatott keresztül a legsűrűbb tömegeken. Mint
a gondolat, oly sebesen jutott el odáig, a hol Száva küzdött.</p>
<p>Gyalog volt már a fekete lovag, lovát leszurták alatta, paizsa
össze volt horpasztva, de bástya volt körülötte holttestekből s
egyenes kardjával nyugodtan viaskodva, oszta jobbra-balra
halálcsapásokat.</p>
<p>– Firuz! Firuz! ordítá a törökség, s egy roppant óriás jelent
meg nehéz harczparipán, emberfő nagyságú buzogányát forgatva
kezében.</p>
<p>– Én vagyok Firuz bég! ordítá rekedt hangon a török, Száva ellen
törve. Tudd megmondani a más világon kutya, hogy ki volt az, a ki
megölt.</p>
<p>– Ide fordulj! ordítá e pillanatban egy közbetörő lovag, hajadon
fővel, szétszórt hajakkal, véres harczbárdját csapásra emelve. A
török paizsát tartotta ellene; a lezuhanó csapás kétfelé szelte
azt, s az óriást válltól nyeregkápáig hasítva, lovastól együtt
halomra döntötte. «Én vagyok <span class="pagenum"><a name=
"Page_174" id="Page_174">-174-</a></span> Rozgonyi!» kiálta a lovag
a lehulló törökre s használva a rémülés pillanatát, mely a török
sereget az óriás összeestével elfogta, oda szökött Száva mellé, s
azt karjánál fogva óriási erővel felkapta lovára, s magához
szorítva nyargalt vele vissza a part felé, lehúzva fejét az utána
repülő nyíl- és kopja-zápor elől.</p>
<p>– Ide, ide, kiáltozák a parthoz érkező csónakokból; a király
saját hajóját is elküldé a vitézek megmentésére. De első volt
mindannyi közt Czeczilia, ki csónakával a parthoz evezve, oda várta
dobogó kebellel az érkezőket.</p>
<p>Szerencsésen eljutottak a parthoz. Rozgonyi leszökött lováról s
beugrott a készen álló csónakba. Czeczilia megölelte őt és
megcsókolá, s ekkor Száva felé fordult, s kezét felé nyujtva, édes,
vigasztaló hangon mondá neki: «Légy üdvöz, szegény Száva!»</p>
<p>A lengyel megdöbbenve lépett vissza a csónaktól e szavakra, s
szomorú szemrehányással fordult Rozgonyihoz: «Te megcsaltál,
elárultad előtte nevemet, most én is megcsallak téged», s azzal
hirtelen, mielőtt valaki meggátolhatta volna, felszökött Rozgonyi
paripájára, s visszarohant az ellenség közé.</p>
<p>– Megállj Száva, kiáltá utána Rozgonyi, ki gyalog maradt a
csónakban. Hasztalan. Nehány pillanatig hallatszott még a
harczkiáltás. «Niger! Niger!» azután mindig csendesebb lett s
tovább hömpölygött a zaj. Az utolsó kard villogott még nehány
perczig az utolsó bajnok kezében, végre az is lefeküdt az
ellenségei holttestéből vetett ágyra.</p>
<p>Czeczilia el akarta rejteni könyeit. – Hadd folyni őket, mondá
Rozgonyi, látod, hogy mindenki sír, pedig senkit nem szeretett úgy,
mint téged. <span class="pagenum"><a name="Page_175" id=
"Page_175">-175-</a></span></p>
<h2>EGY ASSZONYI HAJSZÁL</h2>
<p><span class="pagenum"><a name="Page_176" id=
"Page_176">-176-</a></span></p>
<p><span class="pagenum"><a name="Page_177" id="Page_177"><br />
-177-</a></span></p>
<h3>I.</h3>
<p>Tudjuk jól, hogy annak a csodálatos növénynek, a minek asszonyi
hajzat a neve, a mióta csak a költők belemesterkedtek a
história-irásba, a legrégibb időktől fogva mindig akadt
megdicsőítője. Berenice haját a csillagok közé fölemelték; a
carthagói nők haja az utolsó «bellum punicum»-ban szerepelt, mint
kézíjak idege. Egy ilyen tömör, ragyogó hajsátorért fellelkesülni
nem is kell valami nagy fantázia: ez a márvány homlokról aláomló
kuszált sugár-özön, a villanyosság rejteke, a hidegvérű philosophot
is képes phantastává galvanizálni, ez a tízezer húrú hárfa,
aranyból, ha szőke, aczélból, ha fekete, akárkit költővé avathat:
azon könnyű játszani; de a mi regényünk egyetlen egy szál hajról
szól csak; «egy» asszonyi hajszálról. És azután épen ez a hajszál
volt az, a min mult, hogy Európa térképe egészen át nem változott,
hogy Magyarországon egy magyar gróf új dynastiát nem alapított,
hogy a török szultánok stambuli residentiájukat Bécscsel nem
váltottak fel, hogy Lengyelországban nem franczia királyi vér
uralkodik, hogy Moszkvában nem a lengyel parancsol; ez mind egy
hajszálon fügött, s azon mult, hogy az a hajszál «nem» szakadt
el.</p>
<p>Az asszonyi hajszál nagy hatalom a világtörténetben. A
legokosabb emberek képesek mindenféle babonát elhinni egy asszonyi
hajszálról. Ha Gordius király a szekerére vetett feloldhatlan
csomót nem somfaháncsból, hanem egy szál asszonyhajból bogozta
volna össze, azt még Nagy Sándor sem tudta volna felbontani, se
kettévágni. <span class="pagenum"><a name="Page_178" id=
"Page_178">-178-</a></span></p>
<p>Tehát az elmesélendő történet összefüggését képezi egy
valóságos, nem allegorikus, de aranyvörös női hajszál.</p>
<h3>II.</h3>
<p>Az ezerötszáz nyolczvanhetedik esztendőben, szent Mechtildis
napjának éjszakáján, a montmartrei benczés apáczák kolostora elé
állított alabárdos őrrel nagy csoda történt. Este odaállították,
mint szép barna fürtü ficzkót s reggel, mikor érte jöttek, hogy
fölváltsák, találtak a helyén egy galambősz vén embert. Egy éjszaka
megőszült.</p>
<p>A montmartrei benczés hölgyek kolostora régóta gonosz hírben
álló rémtanya volt. A kolostor úgy el volt adósodva, mint egy
előkelő nemes ember, s a jövedelmei épen nem fedezték a kiadásait.
Az éltesebb apáczák eljártak napszámba dolgozni, s a fiatalok
kalandok után néztek szét. A kőkerítés a zárda körül sok rést
láttatott már, némelyik nem is magától támadt s a kert fái el
voltak vadulva, inkább bozót volt az már, rejtélyes bujósdihoz
való. Jámbor ember nappal sem igen mert arra felé közelíteni, s ha
néha estenden a kőbányák között elvezető úton a montmartrei
szélmalmok őröltetői megláttak egy pár olyan fehér öltönyös és
fekete fátyolos hölgyalakot végig sétálni a város felől a zárda
felé, távolról kisérve valami sarkantyus vitéz által, ki a köpenyét
a szája elé csapta és tollas kalapját a szemére huzta, mondogatták
egymásnak: «no, ez sem látja holnap a napot». A néphit kész volt
még titkos gyilkosságokat is sejteni e falak között.</p>
<p>Mikor már egészen közel volt a zárda a végbukáshoz, elfogyva
pénz és jóhír végképen, akkor egy szerencsés véletlen ismét
megszabadította az elpusztulástól. A zárdában találtak egy eddig
felfedezetlen nagy lyukat. Ez a sötét üreg lett a gazdagság
kútforrása a zárdára nézve. Penészes okiratok bizonyíták, hogy
ugyanezen sötét üreg <span class="pagenum"><a name="Page_179" id=
"Page_179">-179-</a></span> volt az, a hol szent Dénes titkos
miséit tartotta az első keresztyén gallusoknak; a miért azután a
pogány druidák vérpadra hurczolták (mások szerint: a római
proprætorok) és lenyakazták. A legenda szerint a lenyakazott szent
ember, levágott fejét a hóna alá véve, visszaballagott ugyanabba a
sötét oduba, a hol eddig a matutinákat tartá s ott temetkezék el. A
felfedezett nagy lyuk mélyén csakugyan találtak is egy emberi
csontvázat, melynek a koponyája szokatlan helyet foglalt el s így a
hagyomány egészen hiteles lett.</p>
<p>E felfedezés után a montmartrei benczés kolostor divatba jött
ismét, a környékét beépítették nyári palotákkal, az elhagyott vad
vidék, a rongyos külvárosi viskótömkeleg helyet adott olyan
kéjlakoknak, a minők voltak a séjour du roi, a flandriai gróf
palotája átellenében a Leval-kastély, a hova a legmagasabb urak és
hölgyek csak meghatározatlan időkben látogattak el; a hirhedett
Royaumont palota, a hol a nemzet szine virága tartotta, – rendesen
véres párbajokon végződő, – saturnáliáit.</p>
<p>A Medicis házból való királynék aztán kegyes adományaikkal is
elhalmozták a zárdát.</p>
<p>Hanem annak azután csak még rosszabb lett az által a híre. A
szomszéd «séjour»-okban otthonos szerelmi cselszövények, s a
Bouteville lovagkör éjjeli orgiái semmi jó befolyással sem voltak a
zárda erkölcsi reputatiójára.</p>
<p>Ekkor a zárda főnöknője, hogy a polgárság előtt is
visszaszerezze az annyira szükséges népszerüséget, azt a kegyet
kérte ki, hogy minden ezentúl lenyakazandó lovagnak a holtteste a
kivégzés után az ő kolostorukban legyen a temetés órájáig
kitéve.</p>
<p>Ez a kegy, mely nem volt megtagadható, sőt egészen indokolható
azon okból, hogy maga szent Dénes is oda tért vissza halálos
martyriuma után, nagy látogatottságot szerzett a montmartrei
kolostornak. Ott kezdett némi rend helyreállani. A perjelnő
berakatta a kerítésen tört <span class="pagenum"><a name="Page_180"
id="Page_180">-180-</a></span> réseket; inkább egy pár
mellékajtócskát hagyatva rajta. Ez oknál fogva a zárda ismét
«divatba» jött.</p>
<p>Mivel hogy abban a világban valakinek a fejét elveszteni egészen
párisi divat volt. Nemesemberi kiváltság, a mit használni kellett.
Ide hozta a levágott fejét a hóna alatt Mortmorency Bouteville
lovag, párbajvívás miatt halálra itéltetve; utána jött Balagny
lovag, azután Monglas, Villamore és sokan mások, mind híres
párbajhősök. Divat volt a jó barátot tréfából leszúrni, s aztán
tréfából a maga fejét levágatni.</p>
<p>Az említett éjszakán épen két nevezetes főúr foglalta el helyét
a hírhedett donjonban: De la Mole és Coconas lovagok.</p>
<p>Ez a két lovag változatosság okáért nem párbajvívás miatt került
ide; azzal voltak vádolva, hogy a király ellen esküdtek össze, hogy
Alençon herczeget, a király testvérét biztatták fel, hogy a
kálvinista párt élére álljon, s vívja ki a protestánsok
vallásszabadságát.</p>
<p>És abban az időben egészen divat volt Párisban összeesküvéseket
csinálni. Ha az alattvalók nem csináltak összeesküvéseket, csinált
a király. Cselszövény útján jutott a lengyelországi trónra még mint
növendék fiú; mikor a bátyja halálával a franczia trón megürült,
azt se mondta a szegény lengyeleknek, hogy «befellegzett»,
megszökött tőlük s cselszövénynyel foglalta el a franczia trónt,
onnan gyönyörüségesen összeveszítette az alattvalóit egymással, s
ha vette észre, hogy egy ellenpárt hatalomra kezd kapni, hirtelen
annak az élére állt, otthagyta az addigi híveit s üldözte s
megcsalta mind a kettőt. A Bertalanéji borzalmakban is részt vett,
királyi palotája erkélyéről lövöldözve menekülő alattvalóira.</p>
<p>Most épen Alençon herczeg híveinek üldözésére került a sor.</p>
<p>A király elleni pártütéssel s a hugonottákkal való szövetséggel
vádolták Mole és Coconas grófokat.</p>
<p>Molenál találtak egy nevezetes bizonyítékot. <span class=
"pagenum"><a name="Page_181" id="Page_181">-181-</a></span></p>
<p>Mikor a házát felkutatták, egy elzárt szekrényben fedeztek fel
egy viaszból készült emberi alakot. Ennek a viaszbábnak a szivébe
apró gombostűk voltak szurkálva.</p>
<p>Ez a tanujel világosan bizonyítá a király élete ellen való
összeesküvést. Az astrologusok és horoscop-csinálók kideríték a
legalaposabb tudományos könyvekből, Albertus Magnus, Hermes
Trismegistos és Paracelsus doctrináiból, hogy ilyen viaszbábnak
gombostűkkel való szurkálása nem való egyéb czélra, mint a
királynak bűvészeti úton való megrontására, a mint hogy Henrik maga
is bizonyítá, hogy több ízben érzett ez idő alatt éles szurásokat a
szíve táján.</p>
<p>E váddal szemben De la Mole lovag azt hozta fel mentségül, hogy
ő e viaszbábbal nem a király megölésére törekedett; hanem egy szép
hölgynek a meghódítására. Választottja szívét nem tudta addig
semmiképen meglágyítani, a míg a tudós Ruggieri Cosimo, a hires
mágusz azt a tanácsot nem adta neki, hogy az általa bűvészi
attributumokkal ellátott viaszbábnak a szívébe gombostűket
szurkáljon; a mi azután teljes sikerre is vezetett. Ugyanezt
bizonyítá pecsét alatt maga Ruggieri Cosimo is. A franczia
törvényszék azonban az olasz mágusz bizonyítványát nem fogadta el
teljes értékünek, s mivel hogy Mole lovag nem akarta megmondani,
hogy ki az a hölgy, a kinek a szívét ily bűbájjal nyerte meg? ennél
fogva halálra itéltetett.</p>
<p>(Halálra bizony azért, mert tudták, hogy ki az a hölgy?)</p>
<p>Coconas lovagot pedig, egy piemonti főuri család ivadékát, azzal
vádolták, hogy a hugonottákkal egyetért.</p>
<p>Bizonyíték volt ellene az, hogy a Bertalanéji mészárlás idején
kiállt a palotája elé s a mint egy-egy megkötözött hugonottát
hozott azon a nép s vitte volna kivégezni, ő közéjük elegyedett a
gyilkosoknak, elkezdett velük alkudni a halálra szánt áldozat
fölött; pénzt igért a hóhéroknak, ha a prédájukat neki engedik át s
ilyen formán harmincz hugonotta férfit mentett meg az utczai
mészárlásból. <span class="pagenum"><a name="Page_182" id=
"Page_182">-182-</a></span></p>
<p>Coconas lovag e váddal szemben felhozta mentségül, hogy mi
történt azután azokkal a megmentett hugonottákkal, a kiket ő a
néptől megvásárolt? Azokat ő fölvitette a nagy vivó termébe s ott,
a hogy hátra voltak kötve a kezeik, egyenkint sajátkezüleg
leszurkálta őket; ezt pedig azért tette, mert egy szép hölgy,
szivének választottja azon óhajtását fejezé ki előtte, hogy
szeretne részt venni ebben a Bertalanéji «mulatságban», de minden
őt érhető veszély nélkül. A lovag tehát megszerezte neki ezt a
ritka élvezetet. A harmincz hugonotta közül huszonkilenczet ő maga
legyilkolt, a szép hölgynek teljes megelégedésére, ki igen jól
mulatott a lábaihoz hurczolt hugonották halálkínjain, előbb
megkísértve őket hitük megtagadására rábirni, életbenhagyás igérete
mellett: egy-kettő akadt, abrenunciált. Volt olyan is, a ki
halálfélelmében rá hagyta magát vetetni, hogy az Istent káromolja s
az ördögöt vallja. A szép hölgy azért csak ezeket is ledöfette s
nagyon kaczagott a feltréfálásukon. A harminczadikat Coconas lovag
azért hagyta élve, hogy a végig nézett «mulatság»-nak élő tanuja
maradjon; a ki arról hiteles bizonyítványt is adott ki. Minthogy
azonban a római jog szerint «egy tanú: semmi tanú»; a második
szemtanut pedig, a szép úrhölgyet a lovag nem akarta megnevezni,
annálfogva a «hugonottákkal folytatott szövetkezés» miatt halálra
itéltetett.</p>
<p>(Halálra bizony azért, mert tudták, hogy ki volt az a
hölgy?)</p>
<h3>III.</h3>
<p>Mikor aztán De la Mole és Coconas lovagok eljöttek a hónuk alá
fogott fejeikkel a montmartrei kolostorba, ott elhelyeztettek a
szokott pompával, mely rangjukat megilleté, hogy e tekintetben
semmi panaszuk nem lehetett. Ravatalaik fel voltak ékesítve
czímereikkel s az említett donjonban akként felállítva, hogy a
nézésükre csődülő <span class="pagenum"><a name="Page_183" id=
"Page_183">-183-</a></span> néptömeg a három nyitott ablakon át
szemlélhette a szomorú pompát.</p>
<p>A szeglettoronyba, a hol a kivégzettek ravatala állt, csak a
zárda belső folyosóján át lehetett jutni, s az a közönség előtt el
volt zárva; kívül pedig a torony elé alabárdos őr volt
felállítva.</p>
<p>Tehát az említett éjszakán, melyről feljegyeztetett, hogy annak
éjféli óráiban egyike a legnagyobb zivataroknak zúdult alá Páris
tetőire, történt az, hogy a zárda donjonja előtt álló alabárdos,
fegyvere nyelére támaszkodva, számlálná, hogy hányadszor üt le a
mennykő? egyszer csak azt veszi észre, mintha a sejour royal előtti
mezőn egy bolygó fény tánczolna végig.</p>
<p>Nehéz volt a kémlelés. A villámlobbanás el-el vette a sötétbe
bámuló szemefényét; úgy, hogy a rákövetkezett szurok sötétségben
csak időhaladtával tudta ismét észrevenni azt a közeledő fényt, a
mi semmi esetre sem lehet más, mint valami gonosztétlélek.</p>
<p>A bolygó fény egyre közelebb tartott, fel a Montmartre oldalán.
A zápor megszünt már; de az égvillogás egyre tartott. A hegytetőn
egy szélmalom vitorlája elszakította a lánczát, s az most a sebes
viharban, mint egy őrült szörnyeteg, kapkodott az égbe, a futó
felhők után. Az őr egyre jobban a kolostor felé látta közeledni a
rejtélyes fényt s egyszer, mikor a villám nagy időközt tartott, azt
is kivehette, hogy három alak közeledik a kolostor felé: elől egy
fekete, a minek a kezében van az a fény, a mit a zápor és a vihar
sem olthat ki, annak a nyomában pedig két hölgyalak, fehér ruhában,
fekete csuklyával a fején.</p>
<p>Nem lehetnek mások, mint elkárhozott lelkek.</p>
<p>Éjfélben, vihar, égdörgés között ki hagyná el más a helyét, mint
a ki arra van kárhoztatva, hogy kisérteni járjon? A kiben meleg vér
van: az nem járhat itt most.</p>
<p>A mint a három alak a kolostor falához ért, ott egyszerre eltünt
a világosság a fekete alak kezében: a koromsötétben nem lehetett
látni többé a kisérteteket, s mikor <span class="pagenum"><a name=
"Page_184" id="Page_184">-184-</a></span> újra lobbant a villám,
már egyet sem látott az őr a három alak közül.</p>
<p>Hanem rövid idő mulva beszélgetést kezdett hallani a háta mögött
a kerek donjonban, a hol a két lovag volt kiterítve. Olyan
beszédet, a minőtől az élő embernek a tagjaiba áll a láz s a keze
elzsibbad a kadmarkolaton. Két asszonyi hang beszélt egymással: egy
mély és egy csengő.</p>
<p>– Melyik a tied, melyik az enyém? azt kérdezé az egyik.</p>
<p>– Az enyimnek az újján volt egy gyűrű.</p>
<p>– Ha aranyból volt, lehúzta a hóhér.</p>
<p>– Tollszárból volt, egy szál hajammal körülcsavarva.</p>
<p>– Lószőr gyűrű a saját hajadból, hahaha!</p>
<p>Aztán mind a ketten nevettek.</p>
<p>Két dæmon nevet így, mikor éjfélben előjönnek, a vesztőhely
szinén a halottakon megosztozni.</p>
<p>Megjegyzendő, hogy abban az időben divat volt Párisban a hölgyek
között a lószőrgyűrű-kötés. E divat Coblenzből került ide. A
franczia nők aztán azt a javítást tették a divaton, hogy lószőr
helyett emberi hajszálakat használtak hozzá. Ha a hölgyé szőke volt
s az imádóé fekete, a kétféléből igen szép betűket is lehetett a
gyűrűre fonni.</p>
<p>– Itt van a gyűrű! mondá aztán a mély alt hang.</p>
<p>– Akkor az az enyim: nesze a tied.</p>
<p>Arra aztán elkezdett mind a két kisértet keservesen sírni és
átkozódni, hogy azt hallani lélekkárhozat volt.</p>
<p>A halottakat keresztneveiken szólongatták s elkezdték őket
válltól lábuk hegyéig végig csókolgatni. Minden csók után
megnevezték a helyet, a mit ajkuk érintett. Ez a te kebled, ez a te
kezed, ez a te térded, ez a te lábad ujja!</p>
<p>Az arczaikat nem csókolhatták meg, mert a fejeiket nem találtak
sehol.</p>
<p>– Hová lettek a fejeik? Én az enyimét nem találom.</p>
<p>– Én sem az enyimét.</p>
<p>– A lábához nincs téve. <span class="pagenum"><a name="Page_185"
id="Page_185">-185-</a></span></p>
<p>– A hóna alatt sincs, a hogy szokott.</p>
<p>– Keressük őket!</p>
<p>Azzal elindultak tapogatózni a sötétben, keresték a két levágott
fejet.</p>
<p>A csengő hang felsikoltott:</p>
<p>– Jaj, egy csontkoponyára tapintottam!</p>
<p>A mély hang suttogá utána:</p>
<p>– Hah, én fellöktem a feszületet.</p>
<p>Az imazsámolyba botlottak, azon volt a koponya és feszület.
Mentek a sötétben kutatni tovább.</p>
<p>Aztán mind a kettő egyszerre örömteljesen sivalkodott fel:</p>
<p>– Itt vannak!</p>
<p>De az öröm is hasonlított inkább a kétségbeeséshez.</p>
<p>A két levágott fő egy külön asztalkára volt kitéve, a donjonnak
egy fülkéjében. Ott rátaláltak.</p>
<p>– De melyik az enyimé? kérdezé az egyik.</p>
<p>– Én az enyimére ráismerek, tudom, a szép kunkora bajuszáról,
hegyes szakálláról.</p>
<p>– Az enyimnek is az volt: össze ne téveszd.</p>
<p>– Hogy téveszteném el? Hányszor ismertek rá újjaim hegyei erre a
fejre, mikor a szemeim nem láttak. Ismerem a homlokának
gömbölyüségét, az agyának minden kidomborodását, ismerem a
hajfürtei lágyságát, ez az enyim.</p>
<p>– Akkor enyim a másik.</p>
<p>– S újra hangzottak azok az ádáz csókok s a kétségbeeséssel,
őrjöngéssel határos hizelgések: ez a te kedves homlokod, ez a te
dicső arczod, ez a te csalfa szemöldököd, ez a te édes ajkad.</p>
<p>– Hogy nem láthatjuk őket? suttogá az egyik.</p>
<p>– Nem hozhattuk ide a szövétneket, hisz mindenki meglátta
volna.</p>
<p>– Hátha még sem az igazit választottuk ki?</p>
<p>– Az is meglehet.</p>
<p>– Bár csapna le a mennykő iziben, hogy lenne világosság!
<span class="pagenum"><a name="Page_186" id=
"Page_186">-186-</a></span></p>
<p>S a rossz léleknek csak kivánni kell a villámot, mindjárt lecsap
az. Egy rettentő tűzsugár, egész lángkéve, sujtott alá egyszerre a
ketté hasított fellegből s a kék, zöld, veres fényt váltó
lobbanásnál látta az őr, mint áll az egyik kisértet: egy nőalak az
egyik ablakban, féltérdével a párkányra dűlve s a levágott fejet
egyik kezével az üstökén, másikkal a szakállán fogva, a villámló ég
felé fordítja. Aztán felkiált:</p>
<p>– Húh! hisz ez a tiedé!</p>
<p>– S te az enyimét csókoltad! Fajtalan!</p>
<p>– S te az enyimét, boszorkány!</p>
<p>– Te is az! fogd a tiedét!</p>
<p>Azzal egymáshoz hajigálták az eltévesztett fejeket s elkezdtek
összeverekedni; csakúgy csattogtak a tenyereik.</p>
<p>A villám belecsapott abba a szélmalomba, a melynek a vitorlái el
voltak szabadulva s azt felgyujtotta, az most azután, mint egy négy
szárnyú szörnyeteg, forgott tüzes keleplővel a magasban, vérvilágot
árasztva az ember arczú felhőkre: a rém verőfénynél az alabárdos
most már két fekete árnyékot látott egymással dühösen verekedni a
donjon belsejében s hallotta nem emberi vijjongásaikat, Istennek és
a szenteknek káromlásával vegyest.</p>
<p>Ekkor összeszedte minden lelki erejét s teljes torkaszakadtából
beordíta az ablakon:</p>
<p>– Pusztuljatok el, ha Istentől vagytok!</p>
<p>A villámcsapásra késve következő mennydörgés földrázkódtató
csattanása aztán minden egyéb hangot elnyomott; a két rémalak
egyszerre eltünt a donjonból s a kolostorban mély csöndesség lett.
A Montmartre körül nem hangzott semmi nesz, csak a nagy kloakának a
zuhogása az omló zápor-áradástól (annak a nevezetes kloakának, mely
Marat hamvait elsöpörte később, mikor a Pantheonból kiszórták) s
csak a szélmalom tüzes vitorlái forogtak még a dombtetőn, mint egy
égő kereszt, mely nem talál nyugtot az égben. A rémeknek, ha haza
akartak találni, nem volt szükségük szövétnekre, ki volt világítva
az ég. <span class="pagenum"><a name="Page_187" id=
"Page_187">-187-</a></span></p>
<p>Mire az őrt felváltani jöttek, az meg volt őszülve
rémületében.</p>
<p>S hogy igaz volt s nem káprázat, a mit látott, bizonyítá az,
hogy az éjjel a két lovag feje csakugyan eltünt a donjonból.</p>
<h3>IV.</h3>
<p>Hanem azok, a kik a két nemes lovag levágott fejeit elvitték,
nem voltak pokolbeli kísértő rémek; sőt igen szép és előkelő
úrhölgyek.</p>
<p>Az, a ki De la Mole lovag fejét elvitte, volt a navarrai
királynő, a ki pedig Coconas lovagét tartá magának, Nevers
herczegnő, De Cleves Henriette, a király testvérének a
felesége.</p>
<p>A hajszállal átfont gyűrű is az utóbbié volt. Ugyan jó, hogy ezt
a gyűrűt nem vette valaki más észre, mert ha azt a hajszálat
lebontották volna arról, ez sok titokra vezetett volna. Olyan
hosszú szál aranyveres hajat, mely erős volt és vastag, mint a
lósörény, másnál nem lehetett találni, mint Nevers herczegnőnél. A
visszanyert gyűrű aztán el lett téve a családi ereklyék közé: –
későbbi nagy szereplésnek fentartva.</p>
<p>E rövid rémtörténet csak annak a bebizonyítására lett elmesélve,
hogy minő vérnek kellett abban az asszonyi szivben forrni, mely
elszánhatta magát, hogy sötét éjjel, zivatarban, egy magához
hasonló eszeveszettül szerelmes asszony társaságában elinduljon
lenyakazott kedvese fejét elrabolni a vesztőhely ravataláról? Ezt a
vért örökölték a leányai is.</p>
<p>Az elrabolt főnek még azután tovább is van története.</p>
<p>Nevers herczegnő Coconas fejét, a tudós Ruggieri utasítása
szerint, sajátkezűleg bebalzsamozva, egy pompás vert művű arany
szekrénykébe helyezé el, s az ott állt a hálószobájában mindig,
gyönyörű jaspistalapzaton. A jó Nevers herczeg, valahányszor
gyöngéd társalgásra átment <span class="pagenum"><a name="Page_188"
id="Page_188">-188-</a></span> a neje hálószobájába, soha sem
sejtette, hogy nem ketten vannak együtt, hanem hárman.</p>
<p>S még egy más emlék is maradt fenn utána. E levágott fő
mintájára készíttette Henriette azt a hirhedett sardonyx camæát, a
mi most az orosz czári kincstár tulajdona. «Gonzaga camæa» név
alatt ismerik a kincsműértők, Nevers herczeg után, kit Gonzaga
Lajosnak is híttak. A camæán levő fejet Vespasianénak mondják,
pedig abban Coconas lovagnak az arczéle van megörökítve.</p>
<p>Ez a történet le van írva egy kéziratban, a mi Montpensier
herczegnő könyvtárában őríztetik; a czíme: «La manière d’arpenter
brièvement les prairies, par madame de Nevers». («Hogyan kell egy
mezőt gyorsan felmérni? Nevers asszonytól.») A czím tréfás
hivatkozást képez arra a futásra, a mit Nevers herczegnő azon az
éjszakán árkon-bokron keresztül elkövetett, szerelmese fejével az
ölében.</p>
<p>Asszonyok nagyon jól tudják egymást rágalmazni!</p>
<h3>V.</h3>
<p>Hanem a férfiak is értenek hozzá!</p>
<p>Ennek a Nevers herczegnőnek a leánya volt Gonzaga Luiza Mária:
korának legnagyobb szépsége Francziaországban.</p>
<p>Különösen a nagy, sötétkék szemeit magasztalták, a mikben
mindenki azt találhatta meg, a mit keresett bennük: az ábrándok
végtelenségét, az őszinteség tiszta derüjét, vagy a szenvedélyek
őrült csillaghullását; a hogy engedve volt neki. Mert ugyanazok a
szemek nem minden emberre nézve ugyanazok, s még egy emberre nézve
is nem mindenkor ugyanazok.</p>
<p>Maga XIV. Lajos órahosszat szeretett elbámulni ezekbe a
szemekbe.</p>
<p>Oda ültette maga elé a tabourettere szép unokahugát s azt
kívánta tőle, hogy nézzen a szemébe. <span class="pagenum"><a name=
"Page_189" id="Page_189">-189-</a></span></p>
<p>Azon a napon, a melyen Cinq Mars lovag délczeg feje a bakó
bárdja alatt lehullott, a király úgy találta, hogy ezek a legszebb
szemek át meg át vannak hálózva veres erecskékkel, a mik a kék
szivárvány bűvös összhangzatát egészen megzavarják.</p>
<p>– Te sírtál?</p>
<p>Luiza Mária herczegnő e szóra lezárta a szivárványos egeit sötét
szempillái alá s két ragyogó könycsepp válaszolt a király
kérdésére. A szép úrhölgy nem sírt; hanem még most is sír.</p>
<p>– Te Cinq-Mars lovagot siratod?</p>
<p>– Azt.</p>
<p>– Miért siratod?</p>
<p>– Azért, mert férjem volt…</p>
<p>… Tudta ezt a király régen. Titokban meg voltak ők esküdve, de
Luiza Mária nem akarta ezt nyilvánosságra hozni addig, míg Cinq
Mars connetable nem lesz. S a közben a lovag elvesztette a
fejét.</p>
<p>– Kár érte. Derék lovag volt, szólt a király. De már most ne
sírj. Én adok neked helyette egy másik férjet, a ki nagyobb, mint
Cinq Mars.</p>
<p>– Mivel nagyobb?</p>
<p>– Egy egész királyi koronával. Te IV. Ulászló menyasszonya
vagy.</p>
<p>– Hisz az vén ember.</p>
<p>– De király.</p>
<p>– Hanem csak lengyel.</p>
<p>– A lengyelekről ne szólj oly lenézően; az egy hatalmas nemzet
és egy olyan ország, a minek nincs határa.</p>
<p>Mikor jó kedvében van, elveszi az orosztól Ukrániát, a némettől
Brandenburgot, a magyartól a Szepességet; nemes emberei büszkébbek
a világ minden királyainál. Ha Francziaországnak e derék vitéz
népet sikerül magához csatolni, hatalmas ellenségünknek, az
osztráknak, a jobb karját kötjük meg vele. Gondolj rá, minő
diadaloknak <span class="pagenum"><a name="Page_190" id=
"Page_190">-190-</a></span> lenne alapja a te házasságod Ulászlóval
Francziaország fegyvereire nézve?</p>
<p>A herczegnő keserű gunyorral mondá:</p>
<p>– Tehát az én feladatom, hogy hadseregeket szüljek
Francziaország számára?</p>
<p>Az ilyen erős mondatok azon kor hölgyeinek szájában nem voltak
szokatlanok.</p>
<p>– S ha lehet: ikreket! mondá a király. És nevetett. A mire
kettős oka volt. Az egyik az, hogy e szóra a herczegnő mélyen
elpirult. A másik pedig az, hogy a bon mot historice is találó
volt. Lengyelország magatartásától függött, hogy a magyarok is
győzzenek Ausztria fölött, kik szintén szövetségesei voltak a
franczia királynak.</p>
<p>Tehát a királynak volt oka nevetni, a herczegnőnek pedig
elpirulni.</p>
<p>– Tehát el kell bújdosnom a bölények hazájába, sóhajta fel a
herczegnő. Annál jobb, mentül messzebb innen.</p>
<p>Jó oka volt rá, vágyni ki a világba, akárhová, csak
Francziaországban nem maradni.</p>
<p>– Akarod meglátni vőlegényed arczképét? kérdé a király.</p>
<p>– Nem bánom.</p>
<p>A király odavezette Luiza Máriát egy háromlábú támlányhoz,
melyen zöld selyem függönynyel letakarva volt egy arczkép, széles
arany rámában, s felveté az arczképről a függönyt. A lengyel király
mellképe volt az.</p>
<p>A szép kék szemek egyszerre elfeledték a sírást s elkezdtek
kaczagni.</p>
<p>– Ez az ő álarcza? kérdé a herczegnő.</p>
<p>S kérdése nem volt alaptalan. Ulászló olyan jelmezben volt ott
lefestve, feltett kalpaggal, vállára vetett kaczagánynyal, a minőt
Párisban csak az álarczos bálok körmeneteiben szoktak csodára
közszemlévé tenni.</p>
<p>– Ez hű képmása vőlegényednek.</p>
<p>– De hát ez a sok nyuszt, medve, róka, mind vőlegényem lesz
nekem? <span class="pagenum"><a name="Page_191" id=
"Page_191">-191-</a></span></p>
<p>– Hisz azokat lerakja, mikor vacsorál.</p>
<p>– De minő arcz! Hát vad ember ez, az otahaiti szigetről?</p>
<p>– Miért volna vadember?</p>
<p>– Hát az a két tiraturaciuolo ott az orra alatt, hogy van oda
srófolva?</p>
<p>– Miféle tiraturaciuolo?</p>
<p>– A hogy a dugóhúzót hívják olaszul.</p>
<p>Hisz az nem dugóhúzó! hanem bajusz. Un pair des moustaches.</p>
<p>– Hát az micsoda?</p>
<p>A szép herczegnő mindig csak olyan férfiakat látott, a kiknek
szép símára borotvált ajkaik voltak. (A Henry IV. bajusz és
kecskeszakáll divatja rég elmult már, azt még az anyja ismerte.) S
sehogy sem fért a fejébe, hogy az a kacskaringós valami ott a
férfiajk fölött nem valami szarunemű kinövés, mint a kakasnak a
sarkantyúja, se nem valami membrane, mind a kalekuti pulyka
orrdísze, hanem istenadta hajféle, a mit viaszkos kenőcscsel
mesterségesen sodorintanak ki ilyen szijács formára s a mely
országban az divat, ott azt nagyon szépnek találják.</p>
<p>A szép herczegnő háttal fordult az arczkép felé s úgy nézett rá
a vállán keresztül vissza, s egy gúnyos nevetés volt rá a
birálata.</p>
<p>– Kedves hugom, monda neki a király. A mai napon akárkinek az
arczképét mutatnám én neked e rámában, azzal a szóval, hogy «ez a
te jövendő férjed», mindegyikre ezt a gúnyos nevetést hallatnád s
mentül szebb, cziczomásabb, mentül délczegebb és daliásabb volna a
férfi, a kire figyelmedet felhívnám, annál nagyobb gyűlölettel
néznél arra. Előtted áll Cinq Mars arcza még, s azon keresztül
mindenkit utálatosnak látsz. Azok rád nézve elevenen is csak
festett képek. Hanem ez, a kit mutattam neked: ez egy eleven ember.
A kiben igazi vér van és igazi lélek. Nem szép. Csúf. Nekem sem
tetszik. Arczképe visszataszító. Hanem ha elmondok neked róla csak
egyetlen egy vonást, <span class="pagenum"><a name="Page_192" id=
"Page_192">-192-</a></span> nagyobb művész leszek, mint Correggio,
mert egy vonással elragadóvá fogom tenni ezt a képet.</p>
<p>– Tanúja leszek a csodatételnek, sire.</p>
<p>A szép herczegnő erre odafordult egészen az arczkép felé s fehér
kezét a függöny alá téve, maga tartá azt feltakarva s aztán le nem
vette szemeit a képről, a míg a király beszélt.</p>
<p>– Ez a férfi nem úgy született bele a trónba. A lengyelek
választják a királyt. Ott nincsenek királyfiak. Mikor még egyszerű
nemes volt, ő is részt vett abban az ütközetben, mint egyik vezér,
a melyben a lengyel király a német császárt, Henriket annyira
tönkre verte, hogy a császár maga kérte a békét. A lengyel király
ezt az embert küldte el, mint teljhatalmazottját a császárhoz. A
követ kegyetlen föltételeket szabott a császár elé. A császár azt
mondta, hogy azok elfogadhatlanok. «És mégis el kell azokat
fogadnod», mondá a lengyel nemes; «mert nincs erőd a győztesekkel
szembeszállni». De van, szólt Henrik s azzal egy roppant nagy
vasládához vezette a lengyel követet, a minek tetejét felnyitva
előtte, oda mutatott: az pedig tele volt kivert aranynyal és
ékszerekkel, a miken szikrázott a sok drágakő; «ez ma az enyém,
holnap a tied». Erre a lengyel nemes, megragadva saját kaczagánya
bogláros arany lánczát, leszakítá azt onnan s odaveté a többi
kincshalmaz közé: «legyen hát még ezzel is több neked!» Henrik azt
mondta rá: «köszönöm!» becsukta a ládát s aláirta a súlyos
békekötést. Ez a nemes volt az, a kinek az arczképe előtted
áll.</p>
<p>A herczegnő szokatlan tűztől ragyogó szemei az arczképről a
király szemeibe villámlottak át.</p>
<p>– Úgy van, sire, ön Correggio. Én ennek a férfiunak tudnék
felesége lenni.</p>
<hr class="tb" />
<p>XIV. Lajos lecsókolta huga szép szemeiről az utolsó könyeket.
<span class="pagenum"><a name="Page_193" id=
"Page_193">-193-</a></span></p>
<p>Ez az ügy be volt fejezve.</p>
<p>«Le mari est mort: vive le roi». Így is jó.</p>
<p>– Hanem most nekem vannak föltételeim, a mikhez beleegyezésemet
kötöm; szólt a herczegnő.</p>
<p>– Meghallgatjuk.</p>
<p>– Legelőször is a keresztlevélben, melyet a házasságkötéshez
előre elküldenek, ne huszonhét évesnek legyek kitéve, hanem csak
huszonötnek.</p>
<p>– Matrikulahamisításba fog ugyan kerűlni, de nem lehetetlen.
Ámbár az okát nem ismerem. Az én kék szemű szép hugom arczán a
grácziák nem engedik meg az éveket találgatni. Te most is olyan
gyermek vagy, mint mikor a kolostorból kijöttél.</p>
<p>– A másik föltételem az, hogy udvarmesterül és udvarmesternőül
Marquis d’Arquien és a neje kísérjenek el Varsóba. Családjukkal
együtt.</p>
<p>– Ezt már értem. A marquisnő mindig kegyenczed volt.</p>
<p>– A harmadik kívánságom pedig az, hogy d’Arquien marquis, a mint
e házasság meg lesz kötve, legyen kinevezve herczeggé és
Francziaország pairjévé.</p>
<p>– Ennek az okát nem látom át, mondá a király, homlokát boszúsan
redőbe húzva. Az egész marquis d’Arquiennek nem tudom semmi egyéb
érdemét, mint hogy a feleségének van két szép «ikerleánya», s hogy
ő maga nagyon jól tud verekedni.</p>
<p>– Épen azért.</p>
<p>– Ezek elég nagy érdemek lehettek te előtted arra, hogy
megbizottad számára őt szemeld ki férjül. Ámbár azt sem értem
egészen. Ha már barátnédat férjhez akartad adni, miért választottál
a számára egy spadassint, a ki mindenkit leszurkál, a ki a
feleségének udvarolni merészel? Hisz annak a szegény asszonynak az
egész életét elrontja vele. Legközelebb ismét verekedett. A szegény
Boisdauphin marquis kapott olyan döfést, hogy belehal.</p>
<p>– Imádkozni fogok a lelkéért. <span class="pagenum"><a name=
"Page_194" id="Page_194">-194-</a></span></p>
<p>– Tán a te lelkedet terheli a halála? De hát mi bűne volt
ellened Boisdauphinnak, hogy elárultad az udvarlását a barátnéd
férjének?</p>
<p>– Az udvarlás.</p>
<p>– S miért őrködöl te a barátnéd erénye fölött oly szigorúan?</p>
<p>– Az az én rejtélyem, a mit nem engedek kitalálni.</p>
<p>– Tehát te azt kívánod, hogy d’Arquien herczegi rangot kapjon?
Csak ő a maga személyére? Vagy tán a két ikerlányára is átmenjen a
herczegi czím?</p>
<p>– Minden bizonynyal! A két leányára is! Sietett válaszolni a
szép herczegnő s a ki e pillanatban a szemeibe nézett, azoknak a
fenekén két mosolygó angyalarczot láthatott alánézni, megnyílt
felhők mélyéből. Oh mennyi gyönyör, megdicsőülés, szeretet volt
ebben a tekintetben!</p>
<p>– Bele hagytál látni a titkodba, súgá mosolyogva a király, s
aztán megcsókolta a homlokát szép hugának. A mit kivántál, meg lesz
adva.</p>
<p>Azzal kegyteljesen elbocsátá szép unokahugát királyi színe elől,
kit a királyi palota előtt vártak zsellyeszékhordárai.</p>
<p>Luiza Mária sietett fel palotájába, elzárkozott legbelső
szobájába, hogy ott még egyszer kisírja magát kedvére, Cinq Mars
arczképe előtt.</p>
<p>Hanem a király hatalma oly nagy, hogy még a könyeket is elveheti
alattvalóitól, ha neki azok nem tetszenek. Luiza Mária a délczeg
Cinq Mars helyén már Ulászló arczképét találta, s ezzel a képpel
egy szobában nem volt kedve sírni.</p>
<p>Ez a kép egészen más gondolatokkal töltötte el lelkét, a mik az
eddigiekkel oly ellentétben állnak, mint a minő ellentét van a
Louvre és a Jagellók palotája között, mint a minő ellentét van egy
boldogságát féltő, szerelmét titkoló asszonyszív tébolygó álmai és
a királynévá lenni készülő feláldozott lélek bölcs számításai
között. <span class="pagenum"><a name="Page_195" id=
"Page_195">-195-</a></span></p>
<p>Luiza Máriának nem volt már, a mit szeressen; de volt, a mit
gyűlöljön.</p>
<h3>VI.</h3>
<p>A herczegnőnek nem sok időt engedtek a gyászolásra. Rögtön útra
kellett indulnia; s az rettenetes utazás volt. Páristól Varsóig
folyvást tengelyen. Folyvást a bezárt üveges hintóban ülve, a mit a
rosz utakon kétfelől csatlósok fogtak, hogy fel ne dőljön. Végig
ízlelni az apró német fejedelemségek útféli vendéglőinek
pumpernikkeljét, savanyú káposztáját és barna sörét; egy-egy
megerősített városban meghúzódni addig, míg egy ellenséges dandár
az útból elvonul; rosz hírű erdők miatt, a mik tele vannak
martalóczokkal, nagyokat kerülni, sőt gyakran a kísérő fegyveres
csapat csatározása mellett törni utat; azután megint rozzant
kompokra szállva kelni át gátjaikat szakított folyamokon; s aztán
számlálni magában, hogy a hány csárda, a hány erdő, a hány folyam,
annyi távolság közte és Francziaország között.</p>
<p>Mikor aztán Krakkó előtt elérték a lengyel határt, ott a
franczia kíséretet felváltotta a lengyel, s itt megint más világ
keletkezett. A míg Németországon keresztül utazott a herczegnő,
folyvást attól kellett rettegnie, hogy ellenség kezébe jut; itt jó
barátok fogadták; hanem azoktól a jó barátoktól még jobban
megijedt, mint az ellenségtől. A hetyke, tüzes lengyel vitézek,
prémes, zsinóros dolmányaikban, csimbókba kötött hajukkal,
szakállas, bajuszos arczaikkal, inkább nyugtalanították, mint
biztatták az üldözöttet, s a banderium vezetőjének, Odrobinszky
lovagnak köszöntője úgy hangzott a fülébe, mintha valakit hevesen
szidnának, s a tagmozdulatok, a mikkel a lengyelnek keze, lába,
feje, vállai és dereka kísérték a beszédet, a szöveget nem értőben
olyanforma fogalmat költöttek, mintha az most birkózni hína
valakit. Pedig meglehet, <span class="pagenum"><a name="Page_196"
id="Page_196">-196-</a></span> hogy igen szeretetteljes üdvözletet
intézett a derék nemes leendő királynéjához.</p>
<p>S olyan volt azután a tovább utazás is. Az utazó hintót bezzeg
nem czepelték most nehézkes, czammogó dikhenczek, mint a német
állomásokon, göröngyös országutak kerékvágásában; hanem eléje
fogtak nyolcz sötét szőrű paripát s aztán a merre legsímább volt a
mező, vágtattak vele hegyen-völgyön keresztül, többet járva az út
mellett, mint az úton. Azzal, hogy a kocsiban ülőknek porczikái
mint alkusznak meg egymással, senki sem törődött. Aztán minden útba
eső faluban meg kellett állni s elfogadni a hű nemesség hódolatát,
s elkölteni egy kis lakomát, a minek eczetes, mézes, borsos,
gyömbéres, sáfrányos ételeinél csak azt a szokást találta a
herczegnő rendkívülibbnek, hogy a lakoma végén mindig oda kellett
adni a félczipőjét, a miből a hű nemes urak lelkesűlt áldomásokat
ittak királyuk szép menyasszonyának tiszteletére. S ivás után
következett a táncz, s az megint nem a bókolva, csoszogva tipegő
menuette volt, hanem a mazurka, a mitől rengett a ház.</p>
<p>Nem is állta volna ki ép testtel ezt az utazást a herczegnő, ha
az időszak segítségére nem jött volna. Az első éjjel akkora hó
esett, hogy kerekes járművet tizenhat ökörrel sem lehetett volna
odább vontatni.</p>
<p>Mikor a herczegnő Párisból elindúlt, akkor ott még a legszebb
kora őszi napok jártak; hó különben is oly ritkán esik ott, hogy
mulatságképen óhajtoznak utána, s mire ideért, már akkor tél volt.
Otthon még most virítanak a liliomok, most kezdenek sárgulni a
narancsok, s a lugasok szőlőfürtei most veszik föl a reggeli
harmattól az aranybronz zománczot.</p>
<p>Hanem a hó hátán nagyon jó volt utazni. Az üveges hintó bárkáját
levették a kerekeiről, s rákötözték egy jó erős szántalpra, s most
aztán úgy repült vele a nyolcz paripa, hogy a herczegnő azt hitte,
a világ végéig meg sem állanak. <span class="pagenum"><a name=
"Page_197" id="Page_197">-197-</a></span></p>
<p>Az ő hintajában volt még a főudvarmesternője, de Guebriant
marquisnő. A második hintójában ült d’Arqien marquisnő, két
iker-leányával. A kísérethez tartozó férfiak, köztük d’Arquien
marquis, a nyitott szánokon követték őket; a frajokat ecchós
szánkókba pakolták fel.</p>
<p>Varsótól egy állomásnyira szemközt jött a herczegnő elé egy
honfitársa, marquis de Bethune. Ez a franczia király megbizásából
lakott a lengyel residentiában; nem hivatalos nagyköveti
minőségben, csak mint rajongó lengyelbarát; az udvarnál benfentes
(intimus) és a királynak bizalmas barátja.</p>
<p>Bethune azért jött előre, hogy a közelgő menyasszonyt eleve
értesítse arról a sok mindenféle czeremoniáról, a min a fogadás
alkalmával át kell esnie, a lengyel szokásokról nagyjában, hogy
tudja magát mihez tartani. Nem kellett annak sok magyarázat,
franczia nő tud szeretetreméltó lenni, s azzal meghódít
mindent.</p>
<p>– Milyen kedvében van a király? azt tudakolá a herczegnő.</p>
<p>– Valami változás esett a kedélyében tegnap óta, a mit nem
értek. Egész a legutóbbi napig derült, jó kedvű volt, mint akármi
fiatal vőlegény; maga járt mindenűvé, megnézni az elfogadási
ünnepély előkészületeit, szidta az embereket, hogy nem elég
serények; azután órákig elálldogált menyasszonya életnagyságú
arczképe előtt, teleszíva keblet gyönyörűséggel s valahányszor
megkérdezé, valóban ilyen szép-e? s még csak huszonöt éves? én
mindannyiszor biztatám ő felségét, hogy a való fölülmúlja a
hírt.</p>
<p>– De hogy a huszonöt évet illetőleg is fölülmúlja, azt nem
mondta ön neki?</p>
<p>– Hisz én azt nem is tudom. Azonban tegnap óta láthatólag
megváltozott. Mogorva, szótalan, izgatott. Mikor jöttek neki
jelenteni, hogy az elfogadási pompa már készen van, vállat vont rá,
s nem ment azt megnézni. Én felkerestem őt belső szobájában, mindig
szabad bejáratom <span class="pagenum"><a name="Page_198" id=
"Page_198">-198-</a></span> van hozzá. Ismét ott találtam a
herczegnő arczképe előtt ülve. Csakugyan ilyen szép? kérdezé
megint. Valóban az. Annál rosszabb, mondá ő és elfordult tőle. Meg
nem foghatom, mi lelte.</p>
<p>A herczegnő most egyszerre azzal a kérdéssel lepte meg
Bethunet:</p>
<p>– Házas ön marquis?</p>
<p>– Tudtommal nem, felelt a marquis s úgy vette ezt a váratlan
kérdést, mint szándékos kettészakítását az eddig folytatott
tárgynak, s nem beszélt többet a királyról.</p>
<p>A herczegnő a legutolsó állomást arra használta föl, hogy ott a
Párisból magával hozott lengyel díszöltönyét fölvegye. Jól illett
neki, a hattyuprémes dolmányka a termet délczegségét emeli, a két
fonadékban leeresztett haj, s a rövid rokolya, mely a piros
topánkákat fedetlen hagyja, fiatalit! Gyermeteg hajadon volt e
jelmezben.</p>
<p>A hosszú, fárasztó fogadási pompa, az ország nemesi rendei, a
palatinok, sztaroszták, kasztellánok üdvözletei, a városi
küldöttségek parádéja egymásután véget ért; a bájos menyasszony a
drága prémekkel kirakott lépcsőin a királyi palotának
fölvezetteték, egyik ceremonia-mester a másik kezébe adta; végre
egy hősök képeivel és czímerekkel telerakott teremben a vele jött
kiséretnek tudtul adták, hogy itt kell maradniok: a herczegnő
egyedül fog találkozni vőlegényével, a királylyal.</p>
<p>Ezt ugyan nem rendelik így a törvények, de a király ez
alkalommal így kivánta, s a rendek közül senki sem mondta rá, hogy
«nye pozvolim».</p>
<p>A menyasszony egyedül lépett a király elé. Semmi kisérete nem
volt; egyedül hódító szépsége.</p>
<p>Hanem a vőlegény rútabb volt, mint a milyennek az arczképe
hirdette. Nem a festő volt a hibás: az minden vonást jól eltalált,
hanem ezuttal minden vonásán uralkodott valami kifejezés, a mi a
legszebb arczot is rúttá teszi: a féltékenység.</p>
<p>A király háttal fordulva állt a menyasszonya arczképének,
<span class="pagenum"><a name="Page_199" id=
"Page_199">-199-</a></span> kezével egy márvány asztalra
támaszkodva, s a helyett, hogy a belépő ifjú jegyes elé sietne,
szigorú merev tekintettel néze rá, s mikor az hódolatteljesen
meghajtá magát előtte, még akkor sem nyújtá neki a kezét, hanem a
helyett rekedt, mormogó hangon azt kérdezé tőle:</p>
<p>– Herczegnő! Ön hosszú útat tett.</p>
<p>– Igen, sire; negyven nap óta ülök kocsiban, két ellenséges
táboron jöttem keresztül, négy folyón, melyen nem volt hid, egy
erdőn, mely tele volt rablókkal, és egy hómezőn, a melyben majd
elvesztem lovastul.</p>
<p>– Volna kedve önnek még egyszer megtenni az útat visszafelé?</p>
<p>– Sire!</p>
<p>– Ismeri ön ezt a nevet: «Boisdauphin»?</p>
<p>A herczegnő két kezét leeresztve, ártatlan arczczal felelé:</p>
<p>– Hallottam hirét. Derék lovag volt. Azt mondják, hogy
meghalt.</p>
<p>– De olyan jókor még sem halt meg, hogy rá ne ért volna hozzám
egy levelet küldeni. Olvassa ön. Én már olvastam.</p>
<p>S egy felbontott levelet adott át a herczegnőnek, melyben ez
állt:</p>
<p>«Sire. Az ön menyasszonya, Luiza Mária de Gonzague herczegnő
titokban felesége s most már özvegye a lefejezett Cinq-Mars
lovagnak. Vagy még annál is rosszabb. Titkolt szerelmüknek élő
tanujele az a két iker leányka, kiket a herczegnő, mint
menyasszonya egy királynak, az ő udvarához is magával visz, marquis
d’Arquien leányainak czíme alatt: Leonora és Mária. Ezek az ön
menyasszonyának a leányai. Hogy ez igaz, azt halálom óráján
bizonyítom.</p>
<p class="right">Boisdauphin.»</p>
<p>A herczegnő eldobta a levelet a földre s aztán naiv kaczérsággal
félrenézett a nagy velenczei tükörbe, mintha saját magától akarná
megkérdeni elébb, hogy lehető-e ez? mosolygása végre kaczajban tört
ki; megfordult, kifutott <span class="pagenum"><a name="Page_200"
id="Page_200">-200-</a></span> a szobából s percz mulva, letéve
minden lengyel etiquettet, visszatért ismét, a két leánykát kézen
vezetve a király elé.</p>
<p>Leonora és Mária tizenkét évesek voltak akkor; de mind a kettő
magasra felnyult alak, nevelte a csalódást a viselet, melyet
hordtak, a széles keverített balein, az abroncsos szoknya, mely a
magas sarkú czipőket eltakarta, a feltornyozott haj, mely
rizsporral még szürkére is volt behintve, a szépség-flastromok az
arczon, s az akkori franczia divat szerint erősen kifestett arcz és
szemöldök, mely minden gyermeteg kifejezést eltakart.</p>
<p>– Itt van a válasz, sir. Ez az a két «kis» leány. Szólt a
herczegnő, s míg a két gyermekleány feszes divatöltönyében,
kifestett arczával olyan érett alakul tünt fel, addig ő, az ő
mélyen elpiruló arczával, melyen az eltitkolhatlan könnycseppek
végiggördülnek a hosszú lesütött szempillák alól, egészen gyermekül
állt ott.</p>
<p>A király e meglepő látványra félrerugta sarkantyus csizmájával
az áruló levelet, s azután igaz lengyel lovagként, meghajolt a
sértett hölgy előtt, jobb kezét egészen a földig leeresztve, mintha
annak csak a czipője talpát tartaná a tenyerével érintkezésre
méltónak.</p>
<p>A herczegnő azonban e pillanatban, félrevetve minden ceremoniát,
odaveté magát vőlegénye keblére, nem törődve annak nagy rubintos
gombjaival, hogy megsérti bennők az arczát, s félig sírva, félig
nevetve ölelé őt magához, a mi által felséges vőlegényét annyira
elragadta, hogy az maga is kaczagott és sírt, francziául bocsánatot
kért s lengyelül szitkozódott, s végesvégül olyan ragyogó lett az
arcza az örömtől, hogy még szépnek is lehetett találni.</p>
<p>S valóban csak rá kellett nézni erre a három leányalakra egymás
mellett, hogy a rút rágalom alaptalanságára akárki is ráesküdjék.
<span class="pagenum"><a name="Page_201" id=
"Page_201">-201-</a></span></p>
<h3>VII.</h3>
<p>Az eljegyzés az ország rendeinek jelenlétében ment végbe.
Másnapra volt kitűzve maga a menyegző: az ünnepélyek legfényesebb
napja.</p>
<p>Bethune marquis még az nap este találkozott Luiza Máriával s
értesíté róla, hogy a király el van ragadtatva menyasszonya
szeretetreméltósága által. Neki is elmondta a Boisdauphin levelének
történetét s aztán darabokra tépte a levelet s a tűzbe veté. Mit
gondol ön? mondá ő felsége: az a két leány legalább tizenöt
esztendős, menyasszonyom pedig huszonöt. Tizenötöt a huszonötből
kiveszünk, marad tíz; tízből tizenötöt kivenni: az meg nem megy! Én
bizonyítám, hogy ez algebrailag is igaz, s hogy az egész csak egy
bohó tréfa volt; már a rómaiaknál szokásban volt az új házas
férjeket ilyesmivel boszantani az ifjú legényeknek, a kik szeretnek
tréfát űzni abból, a ki a koszorut elnyerte s megkeseríteni az
örömeit. Még a császárok is kaptak a lakodalmukra irt
«fescenninákat», s nálunk francziáknál az épen bevett szokás.</p>
<h3>VIII.</h3>
<p>Ulászlónak csak egyetlenegy bizalmas embere volt egész
udvarában.</p>
<p>Ennek szokta legtitkosabb gondolatait elmondani, ez előtt merte
felfedezni, ha országnagyjaival elégedetlen volt, ennek merte
elpanaszolni, hogy a térdeiben köszvény kinozza, mikor lovon kell
ülnie, s jobb szeretne a fűtött szobában maradni mint a kozákok és
törökök legyőzésére táborba szállni; ennek engedte sejtetni, hogy
az öreg embereknek is vannak suhancz ábrándjaik. Ehhez több bizalma
volt, mint a főmarschalljához, mint a házi orvosához, <span class=
"pagenum"><a name="Page_202" id="Page_202">-202-</a></span> mint a
gyóntató atyjához; s ez az ember volt az udvari bolondja,
Wawra.</p>
<p>Bolondot minden előkelő nemes úr tartott akkoriban magának; a
királyok bolondjai rendesen nagy befolyású személyek voltak,
szokatlan öltözetük szokatlan szabadalmakkal ruházta fel őket.
Nekik adhatott ütleget a király; de ők meg mindenkinek.</p>
<p>Wawra jó nevelésben részesült. Bécsben taníttatták ki a
jezsuitáknál. Először papnak volt szánva, hogy mint missionarius a
magyarországi felvidék tótságát igyekezzék eltéríteni a magyar
fejedelmek ügyétől; később azonban fontosabb küldetéssel bizatott
meg: udvari bohóczul küldetett a lengyel udvarhoz, s ilyen
minőségben szolgált a bécsi udvarnak. Egy udvari bolond! a ki a
nagykövetet helyettesíti. Hát miért ne? Nem láttunk-e már olyan
nagykövetet, a ki az udvari bolondot helyettesítette?</p>
<p>Az ő révén került Bouisdauphin levele is Ulászló tányéra
alá.</p>
<p>A király sejtette azt, hogy kedvenczének van tudomása e levél
tartalmáról. Este későn, mikor aludni ment a király, rendesen a
bohóczot is magával vitte hálószobájába. A király rossz alvó volt.
Wawrának addig kellett előtte mesélni és adomázni, mig megjött az
álma.</p>
<p>Ez este csupa bolonddá tett férjekről szóló adomák jutottak
eszébe a bohócznak. A királyt untatta a dolog, mert vette észre a
szándékot.</p>
<p>– Hát már most én adok fel neked egy talányt, szólt a bohócznak,
s aztán elmondta előtte is azt a számtani föladványt, a mit már
Bethune marquisval közölt: ha tizenötöt kiveszek a huszonötből,
marad ott tíz; hát a tízből lehet-e kivenni tizenötöt?</p>
<p>Azt nem, komám, mondá a bohócz, hanem végy ki huszonhétből
tizenkettőt, marad ott tizenöt, s a tizenötből már ki lehet venni
tizenkettőt.</p>
<p>– Elmehetsz. Alhatnám. Mondá a király.</p>
<p>Nem volt pedig igaz; mert ezuttal nem hogy elaltatta
<span class="pagenum"><a name="Page_203" id=
"Page_203">-203-</a></span> volna a bohócz: de egészen elvette az
álmát szeméről. A király szívébe nagy nyilat vert ez a második
számtani feladvány. Hátha úgy volna? Csupa tövis lett a fekhelye;
nem maradhatott az ágyában. Felkelt, s fellármázta az
apródjait.</p>
<p>– Hivjátok nekem ide rögtön Radzivillt.</p>
<p>Ez volt a főkincstárnoka.</p>
<p>Azt pedig nagy munka volt éjszaka az ágyból kihuzni, mert nagyon
keményen szokott aludni, s azzal, a ki felköltötte, egész
párbeszédet folytatott s megint tovább aludt, s mikor már a
félcsizmáját felhúzta, megint visszafeküdt a medvebőrre s újra
rákezdte a horkolást; még akkor is álmos volt, mikor már a király
hálószobájába bevezették, s ha lett volna neki mihez megtámasztani
a vállát, bizonyosan állva is aludt volna. Így aztán egyre
ásítozott, a míg a király nyugtalanul járt kelt alá s fel a
szobájában.</p>
<p>Egyszerre aztán megállt előtte a király s azt kérdé tőle:</p>
<p>– Mit gondolsz, miért hivattalak Radzivill?</p>
<p>Egy nagy ásítás volt rá a felelet.</p>
<p>– Ilyen szokatlan órában. De ne ásíts olyan sokat! Készen vagy-e
a menyegzőre?</p>
<p>– Hat hét óta egyebet sem csinálok, mint arra készülök.</p>
<p>– De nem az én menyegzőmre, hanem a magadéra.</p>
<p>Ettől a szótól egyszerre félbeszakadt az ásítási kedv a nemes
úrnál. Apró szemeit nagyokká igyekezett tágítani vörös, puffadt
szempillái között.</p>
<p>– Hogyan volt, fölség?</p>
<p>– Holnap neked, velem egyszerre, meg kell házasodnod.</p>
<p>– Holnapután leszek épen hetven esztendős.</p>
<p>Annyival inkább kell sietned, a míg csak hatvanas vagy. Hány
feleséget temettél már el?</p>
<p>– Hatot. <span class="pagenum"><a name="Page_204" id=
"Page_204">-204-</a></span></p>
<p>– No ez lesz a hetedik. A ki hattól meg nem ijedt, a hetediktől
se féljen.</p>
<p>Az öreg kincstárnok elkezdett szabódni, hogy nem neki való
vállalat ez már, hogy neki már embernyi, anyányi unokái vannak,
hogy nincs kedve asszonynépet őrizni; de a király kettészakítá
minden mentegetőzését azzal a hivatkozással, hogy hát nem
megigérted-e nekem, hogy akármibe ugrom bele, utánam ugrasz; ha a
pokolba lovagolok, oda is velem lovagolsz? Én most a paradicsomba
hivlak velem!</p>
<p>– Az ám, dörmögé az öreg, de annál a lovaglásnál én leszek a
ló.</p>
<p>– Meg kell lenni. Az ország érdeke kivánja.</p>
<p>– De hát ki akar a menyasszonyom lenni? Nem elég az embert az
ágyból kihuzatni azzal a szóval, hogy holnap meg kell házasodnod;
legalább annyit mondjanak meg, hogy szép lesz-e vagy csúf fiatal,
vagy valami vén banya? özvegy asszony, vagy valami fejedelemnek a
kedvese, a kinek hirtelen titulus és fejkötő kell? Én moringolok-e
neki, vagy az nekem? Legalább a nevét tudjam.</p>
<p>– A neve Ozvieczyn úrnője. Vele adom neked hozományúl az
ozvieczyni uradalmat.</p>
<p>– A regaléval együtt?</p>
<p>– Azzal együtt.</p>
<p>– Az már más.</p>
<p>– No hát már most maradj itt öreg. Ne fekügyél le újra. Jer
velem; a legénységünk elvesztésére búelfelejtésül igyunk egyet.</p>
<p>És aztán iddogáltak reggelig; nem tele kancsókat ürítve, a hogy
a németek szokták, hanem a hogy a lengyel szokta, apránkint
kvaterkázva, vagy a hogy a magyar mondja «búsultak».</p>
<p>Nem is látszott meg rajtok a dőzsölés, mire megvirradt.</p>
<p>Tizenkét szem keserű mandula, meg egy pohár savanyú káposztalé,
egészen helyre szokta állítani az embert. Hát <span class=
"pagenum"><a name="Page_205" id="Page_205">-205-</a></span> mikor
hét nap egymásután ott kell megvirradni az asztal mellett.</p>
<p>A király igen jól kifőzte tervét.</p>
<p>Még nem hajnalodott, csak a toronyőr kiáltotta, hogy reggel van,
az órák ötöt ütöttek, s arra valamennyi harang elkezdett szólni a
városban, mint nagy ünnep reggelén. A királyi lak előtt megharsant
a dob és trombita szó. Török síp és réztányér olyan zajt ütött,
hogy mindenkinek föl kellett ébredni, s Luiza Mária
herczegasszonynyal tudatá a főudvarmesternője, hogy itt az a
szokás, hogy öt órakor már fel kell öltözni, mert a király a hat
órai misén jelenlételt el nem engedi senkinek.</p>
<p>A herczegnő törődött volt ugyan az úttól, s kedve lett volna
egész nap nem bocsátani be hálószobájába a napsugárt; de azért
tudta, hogy a míg a nő menyasszony, addig engedelmeskednie kell.
Parancsot adott a hozzátartozóknak is a fölkelésre. Mindannyian
jókor érkeztek meg a várkápolnába, a reggeli misére.</p>
<p>A király azt kivánta, hogy ez alkalommal a jelenlevők meg is
gyónjanak. Az is megtörtént.</p>
<p>Mise után reggelihez szokott összegyűlni az udvari nép. Jelen
voltak a király belső tanácsosai és nejeik, Radziwill herczeg és
Wawra, a bohócz. Bethune marquis sem hiányzott. A két franczia
főúr, D’Arquien és Guebriant marquisnők, valamint Mária és Eleonora
franczia divat szerint voltak öltözve; Luiza Mária herczegnő
egyedül hódolt a nemzeti divatnak, lengyel öltözetében.</p>
<p>A király feltünően nyájas volt. Azt kérdezé menyasszonyától,
hogy mit álmodott az első éjszakán a királyi palotában? mert az
ilyen álmok teljesülni szoktak.</p>
<p>A herczegnő gyermeteg őszinteséggel vallá meg álmát.</p>
<p>– Nagyon különöset álmodtam, sire! Hogy egy királynak és egy
papnak lettem a felesége.</p>
<p>– No az már teljes lehetetlen! mondá Ulászló. Mert én pappá nem
leszek, annyi bizonyos, s hogy papnak feleséget venni nem szabad,
az még bizonyosabb. <span class="pagenum"><a name="Page_206" id=
"Page_206">-206-</a></span></p>
<p>(Azért pedig mégis beteljesült a herczegnőnek az álma szórul
szóra, de ennek a magyarázata még egy kissé várat magára.)</p>
<p>A király a két iker-leányhoz is kegyelmesen leereszkedő
volt.</p>
<p>Oly nagyon hasonlítottak egymáshoz, hogy alig lehetett őket
egymástól megkülönböztetni: arcz, termet ugyanaz, csak a szemekben
lehetett észrevenni a különbséget; de azoknak sem a színében; mert
mind a kettő mély világú, aczélkék szem volt; hanem abban, hogy az
egyik félénkséget, szelíd szemérmet, a másik villogó szenvedélyt,
eleven észt, elhatározott akaratot árult el. Amaz Mária volt, emez
Eleonora.</p>
<p>A két leány D’Arquienné oldalán állt kétfelől; a király a
herczegnőt kézen vezetve járult oda hozzájuk, s beszéd közben hol a
megszólított leány, hol jegyese arczára nézett:</p>
<p>– Önnek a neve, szép gyermek? kérdé, kegyesen fölemelve a
leányka állát, hogy arczába nézhessen.</p>
<p>– Leonora, rebegé az félénken.</p>
<p>– Tudja ön, hogy én önt ma férjhez adom? Nálunk a leányok korán
férjhez mennek s nem válik kárukra. Nászhozományul adom önnek az
ozvieczyni uradalmat.</p>
<p>A leány megrezzent. (Hiszen csak tizenkét éves volt még.) A
piros festék arczán nem engedé, hogy elsáppadjon; de ijedten
felnyilt szemei mutatták, hogy meg van döbbenve.</p>
<p>De még jobban megijedt D’Arquiennė. Zavarában azt mondá
ellenvetésül:</p>
<p>– A herczegnő még nagyon fiatal.</p>
<p>– «Herczegnő?» kérdezé a király, a marquisnő szemeibe nézve,
vizsga szemszurással.</p>
<p>Luiza Mária nevetve szólt közbe:</p>
<p>– Igen! A barátnőm elárulta, a mit még nem kellett volna, hogy
D’Arquien marquist ő fölsége Lajos király franczia pairré és
herczeggé nevezte ki, ide küldetése alkalmával. <span class=
"pagenum"><a name="Page_207" id="Page_207">-207-</a></span></p>
<p>A király gratulált a kitüntetéshez D’Arquiennek, a ki azt
kénytelen volt elfogadni.</p>
<p>– Annál jobb, mondá a király. Én Leonora herczegnő számára
szintén herczegi férjet szemeltem ki. Első országnagyom, Radziwill
herczeg, kincstárnok nevében kérem kezét.</p>
<p>S rámutatott a vőlegényre.</p>
<p>A szegény kis leány az ájuláshoz volt közel. Félelmében
D’Arquienné kezét ragadta meg; de ijedt szemei Luiza Mária
szemeiben kerestek oltalmat. Egy galambot hozzáadni egy pelikánhoz!
Radziwill herczegnek oly tokája volt, hogy erre a szárnyasra
emlékeztetett. Ha azt mondták volna a leánynak, hogy ma meg fogják
áldozni, mint egy bárányt, nem lett volna nagyobb az ijedelme.</p>
<p>D’Arquienné meg volt némulva.</p>
<p>Csak Luiza Mária nem vesztette el a lelkét.</p>
<p>– Nagy szerencse volna e kitüntető összeköttetés az ifjú
herczegnőre nézve, sire; de sajnálattal kell tudatnom, hogy őt még
tegnap eljegyezte mátkául Bethune marquis, s szülői szavukat
adták.</p>
<p>Bethune marquis nem árulta el meglepetését a fölött, hogy ilyen
könnyen megházasították tudtán kívül. Értette az egész
összefüggést. Tudta, hogy ezzel az áldozattal ő tartozik «magasabb
érdekeknek». (Utoljára még nem is áldozat az.) S midőn a király
feléje fordult kérdő tekintettel, ő egy boldog szerelmes mosolyával
hajolt meg előtte; igazolva Luiza Mária állítását.</p>
<p>Leonora, mint a vízből kiszabadított, tekinte rögtönzött
jegyesére; a kire ugyan szintén nem volt épen semmi szüksége, de a
ki legalább fiatal volt és szelid arczú, s megszabadítóul méltán
elfogadható.</p>
<p>– No itt hát elkéstünk, mondá a király cholerikus kaczagással.
De se baj. Itt van a másik testvér, a szép Mária. Ő még tán nincs
tegnap óta eljegyezve?</p>
<p>A király szaván átérzett a gyanakodás sarkasmusa.</p>
<p>Luiza Mária és a «gyermek» egymás szemébe néztek. <span class=
"pagenum"><a name="Page_208" id="Page_208">-208-</a></span>
Ajkaiknak nem volt szabad szólni, csak a szemeik beszélhettek. Azok
is csak pillanatokig. E pillanatok alatt a két beszélő szemnek
kérdezni és felelni kellett. «Elvesztem, ha meg nem szabadítasz!»
«Értettelek, megtartalak».</p>
<p>A király kinyújtva tartá a kezét. Egy király kezét, mely
kérelemre van kinyújtva, nem szabad soká így felejteni. A választ
várják.</p>
<p>A kék szemek nagyot villámlottak. Erő és akarat tüze lövellt ki
belőlük. Mária hirtelen és mosolyogva tette kezét a királyéba e
szókkal:</p>
<p>– Nekem tetszik a herczeg…</p>
<p>Luiza Mária szíve nagyot dobbant. Ő meg volt szabadítva; de
Mária elveszett. Minő alak ez, a kihez hozzá adják!</p>
<p>Hanem a gyermek leány egyszerre fel tudta fogni helyzetét.
Valami sejtelemszerű sugallat mondhatta neki e pillanatban, hogy ő
van hivatva országok sorsát eldönteni; nemcsak most, de jövőben és
mindvégig.</p>
<p>Örült a szerencséjének. S nem sejtette a szerencsétlenséget
benne.</p>
<p>Volt elég lélekjelenléte dicsekedő arczczal borulni D’Arquienné
keblére és kikérni annak anyai áldását és beleegyezését.</p>
<p>A szinjáték jól sikerült.</p>
<p>A bolond (nem Radziwill herczeg, hanem Wawra) tapsolt a
kimenetelnek. Hármas menyegző! Ezt jól rendezted komám!</p>
<p>A hármas esküvő még az nap végbe is ment a legnagyobb pompával a
Szent-János székesegyházban, melynek sekrestyéjét hosszú, fedett
tornáczok kötik össze magával a királyi várkápolnával.</p>
<p>A lakomának és az ünnepélynek csak a késő éjszaka vetett véget;
a mikor aztán a boldog vőlegények mindegyike vitte haza a maga
menyasszonyát a saját fészkébe.</p>
<p>Mikor a király, bucsúüdvözlő trombitaharsogás mellett,
udvarnagyjaitól kisérve, s menyasszonyát jobbján vezetve,
<span class="pagenum"><a name="Page_209" id=
"Page_209">-209-</a></span> magán-szobáiba félrevonult, a bohócz
odaténferedett az útjába.</p>
<p>Ő is egész a földig hajtá meg magát a királyi pár előtt. A
lengyel szokás azonban azt kivánja, hogy a ki meghajol, a közben is
folyvást az arczába nézzen az üdvözöltnek, ne szemlesütve tegye
azt, mint az orosz. Wawra is így tett; csakhogy nem a szemébe
nézett a királynak, hanem folyvást a «homlokára».</p>
<p>Ulászló vette észre a pasquillust, a mi ebben a tekintetben volt
kifejezve, s a homlokára bámuló bohócznak egy fricskát adott az
orrára:</p>
<p>– No úgy-e, hogy nem tudod az algebrát?</p>
<p>A bohócz fél szája szegletéből mondá (mintha csak egy embernek
akarná mondani):</p>
<p>– Várjuk el a reggelt komám!</p>
<p>Lengyelül beszéltek: a mit Luiza Mária nem értett; de azért
mégis értette, hogy mit beszélhettek.</p>
<p>A nászéj utáni reggel titokteljes jövendő!</p>
<h3>IX.</h3>
<p>A királyi vőlegény ágyas házának ajtaja Luiza Máriára nézve
sírbolt-ajtó. Innen az a leány, a kit Luiza Máriának neveztek, nem
tér vissza; a kilépő már asszony, a kinek neve Hedvig. Az északi
szláv udvaroknál az idegen népből elhozott királyi jegyesnek nem
csak a pártát kell felcserélni a főkötővel, hanem a keresztnevét is
az uj bérmált névvel, a mit királyné korában fog viselni. Luiza
Mária másnap reggel már Hedvig volt. Ulászló király pedig a férjek
legboldogabbika. Ez kétségtelen volt.</p>
<p>Leonora miatt nem volt ok aggódni, Bethune okos ember s be van
avatva a színjátékba. Ő jól fogja adni – a férjet.</p>
<p>De hát Mária?</p>
<p>A fejedelmi párt másnap reggel az étkező teremben <span class=
"pagenum"><a name="Page_210" id="Page_210">-210-</a></span>
udvaronczainak egész serege várta, s harsogó «vivat» kiáltással
fogadá, mely zaj tovább kelt a külső termekbe, le az utczára s
befejezését nyerte a várpalota előtt felállított ágyuk dörgésében,
a mik aztán tovább adták az örvendező zsivajt az ó-városnak, a
Dlugának, a Miadovának s a Visztula túlpartján fekvő Prágának.</p>
<p>A királyné elragadón mosolyogva fogadta udvaronczai hódolatát;
de e mosolyon keresztül aggódó vizsga tekintet kémlelt ki a terem
óriási várablakán át a városra.</p>
<p>A királyi palota a Zamek magas dombtetőn épült, úgy, hogy annak
ablakaiból a folyvást menetelesen alámélyedő városon egészen végig
lehet látni.</p>
<p>A Radziwill-palota szintén az ó-város közepén, (ma a helytartó
lakhelye) homlokzatával a királyi palota felé van fordulva.</p>
<p>A lengyeleknél azon időben még egy szép regényes népszokás
dívott. A lakodalmas ház elé magas szálfát állítottak fel, a minek
hegyére abban a perczben, a mikor a menyasszony megérkezett,
hosszú, földig lengő fehér lobogót húztak fel. Ezt a fehér lobogót
azután időjártával hasonló hosszú, földig érő piros lobogóval
cserélték föl. A fehér volt a menyasszony jelvénye, a piros az
asszonyé.</p>
<p>A Radziwill-palota előtti fehér lobogót messzire meg lehetett
látni, a mint az erős északi szél felkapta és kigyót csinált
belőle, mely a légben vonaglik s küzd a szerelmesével.</p>
<p>– A komámnak igen jó álmai lehetnek, hogy a tizenkét ágyulövésre
sem ébredt fel. Jegyzé meg a bohócz. Az udvaronczok mosolyogtak és
suttogtak.</p>
<p>Egyszer azonban a fehér zászló kezdett lefelé hanyatlani az
árboczon, folyvást haragosan védve magát goromba kérője, az északi
szél ellen.</p>
<p>– Ah, a fehér zászlót leeresztik! tapsolt a király, s a
királynénak is úgy kellett tenni, mint a ki nevet. Bohócz! mikor a
piros zászló feljön, légy készen: algebrát tanítok a hátadnak!
<span class="pagenum"><a name="Page_211" id=
"Page_211">-211-</a></span></p>
<p>De a bohócz háta nem tanult algebrát; mert a piros zászló nem
jött fel az árbocz hegyére: – hanem feljött a fekete.</p>
<p>Máriának a nászéj nem főkötőt hozott, hanem özvegyi fátyolt.
Radziwill a hármas lakodalmon nagyon sok áldomást talált inni az
erős magyar aszúborból s a nászéjszakán Attila király sorsát osztá,
ki a nászágyon ravatalát lelte. Máriát felverték gyermekálmából
azon ágyulövések; de férje olyan jól aludt, hogy sohasem ébred fel
többé.</p>
<p>Ezzel aztán hétszeres pecséttel volt lezárva a titkok titka. A
király boldog volt és szerelmes; Leonora férje a franczia király
híve és megbizottja; Mária pedig özvegy asszony: a leggazdagabb és
a legelőkelőbb herczegnek az özvegye Lengyelországban.</p>
<h3>X.</h3>
<p>Van egy csodálatos ablak, a min keresztül a ki néz, nem lát meg
olyan dolgokat, a miket rajta kívül százan, ezeren látnak, az egész
világ lát. Ez a megbűvölt ablak a férj szeme. S nagyon jól van ez
így. Mindig elismertük, hogy az ember a teremtés tökéletessége; de
semmiben annyira nem tűnik ki a gondviselés bölcsessége, mint
abban, hogy a férjeknek nem adott Janus-főt, hogy az egyik
ábrázatjukkal mindig a multakra nézhessenek vissza.</p>
<p>Mikor Radziwill herczeg meghalt, úgy illett, hogy Ulászló
sajátkezűleg írjon részvétnyilatkozatot a gyászoló násznak,
D’Arquiennek.</p>
<p>Ulászló francziául jól beszélt, hanem a franczia helyesírásban
nem volt egészen nyeregbiztos. Mikor a D’Arquienhez intézett levél
czímezésével vesződött, Wawrához folyamodott tanácsért: hogyan kell
D’Arquien czímében ezt a szót írni «pér»? <span class=
"pagenum"><a name="Page_212" id="Page_212">-212-</a></span></p>
<p>A bohócz a helyett, hogy tisztességesen pair-et diktált volna
neki, père-t mondott a tollába. Azután azt is kivánta tudni a
király, hogy a herczeg szónak megfelelő igét nagy, vagy kis betüvel
írják-e a francziában? Wawra természetesen azt mondta neki, hogy
kicsinynyel.</p>
<p>A jó marquis D’Arquien tehát kapott egy condolentiás levelet a
király sajátkezű calligraphiájával, a minek a borítékán ez
parádézott a neve előtt: «père et duc», a mi kis betüvel annyit
tesz, hogy «atya és füles bagoly!»</p>
<p>A rossz tréfa pedig olyan, mint a kényeső, hogy az keresztül
fut, és elpárolog, ha csak porusokkal ellátott tartóba teszik: az
«ember» pedig olyan. A helyesírási sottiset nem csak maga a marquis
vette észre, hanem valamennyi udvaroncz, a kinek a levél a kezén
keresztül ment. D’Arquien dühös lett, mint egy vadkan. Odament a
királynéhoz s sírva panaszolta el neki, hogy rajta minő csúfság
esett; már ezentúl őtet minden ember, a ki csak «Pér»-nek és
«Duc»-nak szólítja, mind kis betüvel fogja mondani. Még a «füles
bagoly» czím csak hagyján: de az «atya» czímzet valóságos
insultátió! Ezt a királyné elképzelheti. Ez malitiosus persifflage.
Ő azt nem tűri el. Be fog rontani a királyhoz, s megmondja neki,
hogy az ő czíme se nem «apa», se nem «bagoly», hanem «marquis».
Adják meg neki az igazi czímét.</p>
<p>A királyné nagy nehezen lecsillapította a dühöngőt, s rögtön
iratott a franczia királynak Bethunenel, figyelmeztetve őt adott
igéretére, hogy tudniillik D’Arquien marquist az ő kedveért ki
fogja nevezni herczegnek és pairnek, s sürgetve kérte, hogy küldje
el minél előbb a kinevezési diplomákat.</p>
<p>De biz a franczia királynak akkor egyéb gondja is volt ennél, s
vagy elfelejtkezett róla, vagy azt gondolta, hogy Mária és Leonora
úrhölgyeknek nincs már szükségük a herczegi czímre, miután férjhez
mentek; D’Arquien kinevezési diplomája csak nem jött meg; s a
közben a haragos marquisnak csak türnie kellett, hogy őt minden
<span class="pagenum"><a name="Page_213" id=
"Page_213">-213-</a></span> ember Pairnek és Ducnek czímezi beszéd
közben: kis betüvel.</p>
<p>Ez volt az egyik ok, a miért a világtörténetben egyik
legnevezetesebb forduló pontnak kellett beállani.</p>
<p>A bolond nem volt olyan bolond, hogy észre ne vegye, miszerint a
franczia beköltözöttek, a királyné, az özvegy Radziwill herczegné,
annak a testvére, Bethune marquisné, s az egész D’Arquien család
neheztelnek a franczia királyra.</p>
<p>Ez a «neheztelés» pedig nehéz szó.</p>
<p>Épen ezekben a nehéz időkben mondta azt egy híres magyar vezér a
magyar fejedelemnek azon kérdésére: «volna-e a világon olyan kincs,
vagy olyan erőhatalom, a miért engem el tudnál árulni?» ezt a
nevezetes választ: «nem, fejedelmem, nincs olyan nagy kincs, sem
olyan nagy hatalom a földön, a miért téged elárulnálak; – hanem
hogy egy kicsiny neheztelésért nem árulnálak-e el? azt nem tudom».
(Bercsényi Rákóczynak).</p>
<p>Ezt a kicsiny neheztelést észrevette a bolond s attól kezdve az
után látott, hogy a királynénak is – bolondja legyen.</p>
<h3>XI.</h3>
<p>Luiza Mária nagyon megcsalódott férjében, a királyban. – Hiszen
nem férjet jött ő ide keresni, hanem királyt. – Álmai nem a
szerelemről beszéltek, hanem egy hatalmas nemzet fölötti
uralkodásról. Föltette magában, hogy elfelejti egészen a multat:
azt az egész világot, melyben növekedett, minden finom
élvezeteivel, izgalmaival, cselszövényeivel s megtanul egy vad, de
nemes faj küzdelmeiben részt venni egy olyan férj oldalán, a kiben
megtalálta a Tamerlanok, a Tarikok, az Ivánok eszményképét.</p>
<p>Ebben az eszményképben csalódott azután legkeserűbben.
<span class="pagenum"><a name="Page_214" id=
"Page_214">-214-</a></span></p>
<p>Radziwill halála után megürült a főkincstárnoki állomás. Luiza
Mária némi kárpótlást akart nyújtani a D’Arquien családnak azért,
hogy a herczegi brevet Francziaországból oly sokáig késett, s ezt
abban találta, ha D’Arquien Leonora úgynevezett férjét, Bethune
marquist ajánlja kincstárnokul a királynak.</p>
<p>Luiza Mária e kérelmét megelőzte női szeretetreméltóságának
egész bűvhatalmával, hogy Ulászlót olyan kedvében találja, a
milyenben Heródes még Keresztelő János fejét is képes volt
elajándékozni.</p>
<p>A király meghallgatta a hízelegve, vállhoz simulva,
arczczirógatva elmondott kérelmét a királyi feleségnek, s azután ő
is hasonló nyájassággal sugá a fülébe:</p>
<p>– Mit ád a marquis?</p>
<p>A királyné hátrahökkent.</p>
<p>– Mit ád a marquis? Miért? És kinek?</p>
<p>– Hát azért a nagy hivatalért: neked? Pénzt? Mennyit?</p>
<p>– Nekem? Pénzt? Hivatalért? A királyné nem akarta megérteni.</p>
<p>– Hát természetesen. Ez a királyné dolga. Az első feleségem
olasz nő volt, az egy esztendőben hat millió tallért tudott kiverni
a hivatalosztásból, s azt megfeleztük. Asszonyoknak jobban áll az
alkuvás.</p>
<p>– De hisz ez simonia!</p>
<p>– Hát miből éljünk? Miből tartsuk fel a rendes testőrséget? Az
udvari fényt?</p>
<p>– Nincsenek a királynak uradalmai? Nincsenek vámok? Regálék?</p>
<p>– Vannak. De azoknak a bevétele úgy elolvad, mire idáig ér,
mintha jeget küldenénk nyáron Konstantinápolyba.</p>
<p>– Hát nem fizetnek itt adót?</p>
<p>– A nemes emberek nem. A paraszt fizet patkó-adót: 18 garast
minden patkótól. Ezt szaporítani nem lehet, mert azt az
országgyülés sem határozhatja el, hogy egy <span class=
"pagenum"><a name="Page_215" id="Page_215">-215-</a></span> lónak
több lába legyen négynél. Új adónemet behozni nem lehet. A mely
követ az új adót megszavazná, azt otthon a «szejmikiben»
agyonvernék. A zsidóktól nem lehet több «donativát» kiszorítani. A
templomi kincsek s a korona ékszerei már mind zálogba vannak téve.
Új vallásfelekezetek sem akarnak egy idő óta támadni, hogy az
eretnekek vagyonait el lehessen confiscálni; a socinianusok «bona
caducait» az országnagyok mind felosztották már maguk között: az a
«panis bene merentium». Itt nincs más eladni való, mint a
hivatalok. Arra van vevő elég. S jól fizetnek.</p>
<p>– De hát mit csinál a nemzet akkor, hogy ha háború üt ki?</p>
<p>– Oh, akkor egyszerre megváltozik minden. A szűkmarkú nemes
egyszerre megnyitja az erszényét, az országnagyok felültetik
bandériumaikat, mikor harczolni kell, akkor a lengyel nem fösvény
se vagyonával, se vérével, s akkor a királynak is jó dolga van;
mert ha az ellenség hadi kárpótlást, vagy a szövetséges subsidiumot
fizet, az az övé. Békesség idején azonban hivatalokat árul: arra
való a felesége.</p>
<p>Luiza Mária elszörnyedt e horoscoptól.</p>
<p>– Sire! Nem ön volt az, a ki a német császárnak odadobta a
mentekötőjét a kincsei halmazához, mikor az megkinálta önt, –
cserébe kedvező békeföltételekért?</p>
<p>– Akkor «nemes ember» voltam.</p>
<p>– És most nem nemes ember többé?</p>
<p>– Nem, madame. Lengyelországban a király az utolsó paraszt, a
kinek mindenki parancsol, s a ki egyedül fizet adót az országnak.
Mikor megválasztottak királylyá, az nekem négy millió talléromba
került. Én vettem ezt az árút nagyban s eladom kicsinyben. Ez így
volt és így lesz. Ez így van rendén. Hát csak nyugodjék ön meg
benne, hogy Bethune marquis a főkincstárnoki hivatalt ötvenezer
aranyért fogja megkapni. Megéri az árát. Radziwill nyolczvanezer
aranyért szerezte. Harminczezret az ön <span class=
"pagenum"><a name="Page_216" id="Page_216">-216-</a></span> szép
kék szemeiért engedek el neki. Hanem jövőre takarékos legyen ön
ezekkel a kék szemekkel. Inkább azokra vesztegesse ezeknek bűbáját,
a kik kérni jönnek, mint rám, a ki osztok.</p>
<p>Luiza Máriában még egyszer fellobbant az asszonyi büszkeség. (Ez
tovább tart, mint a férfiui.)</p>
<p>– Sire! mondá a királynak. Nem jobb volna e helyett hadat izenni
akármelyik szomszédjának, s a hadjárat dictaturája alatt rendet
csinálni itthon?</p>
<p>– Késő, madame. Ifjan megtettem. Harczoltam, győztem; iskolákat
alapítottam; törvényeket alkottam. Ma már a lábam gyönge a
kengyelhez s a kezem a kantárhoz. Megy a szekér, a merre a lovak
viszik.</p>
<p>Luiza Mária elértette a keserű sarkasmust s azontul igyekezett
kialkudni a büszkeségével.</p>
<p>Mit adott aztán és mit nem Bethune marquis? az nem jön kérdésbe
többé; annyi bizonyos, hogy kincstárnokká ő lett kinevezve.</p>
<p>Valamint a királyi férjben, épen úgy a környezetében is nagyon
csalódott Gonzaga Luiza Mária. Képzeletében megnépesítette a varsói
királyi palotát szilaj, harczvágyó daliákkal, kik rohammal vesznek
be várakat és asszonyszíveket s talált helyettök épen olyan hizelgő
udvaronczokat, a milyenektől Versaillesban megcsömörlött. Hajh! az
igazi lengyel daliák, azok otthon ülnek ősi kastélyaikban, s
minthogy a király semmi háboru-indításra meg nem mozdítható,
vadásznak és duzzognak; a hatheti országgyülésre feljönnek, az adót
szépen megtagadják s aztán megint hazamennek: otthon összehívják a
szejmikit, a nemzeti népgyülést, ez előtt elsorolják a kormány
bünlajstromát s ezzel bevégeztek minden érintkezést a
királylyal.</p>
<p>A királyné napról-napra jobban meggyőződött róla, hogy igaza
volt Anjoui Henriknek, mikor azt mondta a lengyel királyról, hogy
nem több, mint «koronázott falusi biró». <span class=
"pagenum"><a name="Page_217" id="Page_217">-217-</a></span></p>
<p>Hanem azért az udvar tele volt nemes urakkal, a kiken nagyon
meglátszott a jezsuita nevelés. A hizelgéshez a bajuszos száj is
ért. Luiza Máriának egy-egy kiváló délczeg alak meg-meg eleveníté
ábrándvilágát; – az idegenszerűnek bűvereje van; de mikor már a
kiválasztott hősnek kezdett álmaiban belopózkodási találkozást
engedni, akkor egyszerre kisült, hogy az is csak azért pislogott
olyan epedve a királyné szép szemei közé, mert valahol egy darab
«jólérdemesültek kenyerét» sejti bitangjában s azt szeretné forró
sóhajtásai árán elnyerni.</p>
<p>Luiza Mária udvarlóinak nem volt szívük, csak gyomruk és zsebük,
mely soha sem akart megtelni.</p>
<p>A királyné utoljára kezdte átlátni, hogy ő csakugyan nem más
itten, mint annak a szatócsnak a felesége, a ki megvette a
legkelendőbb czikkeket vég és hordó számra, s a feleségének a dolga
azokat kimérni rőf és itcze szerint.</p>
<p>Ulászló rosszabb volt mind férjnek, mind királynak azoknál a
gyámtalanoknál, kiket a véletlen mindakettőhöz való tehetség nélkül
e czímek alatt koronaviselésre itélt; mert ő egy kifáradt tehetség
volt: öntudatosan hasznavehetetlen. – Mint hős, mint hazafi, mint
országjavító kezdte, aztán belezsibbadt az eredménytelen munkába.
Meghódította a kozákokat, azoknak a fejedelme hűbéri
kötelezettséget vállalt. A lengyel és a kozák egyesülten
megvédhette volna Lengyelországot a töröktől, az orosztól, a
némettől; a helyett összevesztek a diætán a fölött, hogy milyen
sorban üljenek egymásután! s azután olyan verekedést támasztottak,
hogy az alatt minden szomszéd annyit vehetett el az országból, a
mennyit akart.</p>
<p>A király behozta a jezsuitákat, hogy alapítsanak iskolákat, s
azok a helyett azt tették, hogy kipusztították tűzzel vassal a
protestánsokat és socinianusokat az országból. Rendezni akarta a
hadsereget európai módra, s az ország rendei leszállíták a rendes
hadai létszámát ezerkétszáz főre. Parancsolni akart és senki se
fogadott neki szót. <span class="pagenum"><a name="Page_218" id=
"Page_218">-218-</a></span> Rendezni akart és ellene szegültek.
Takarékoskodni akart és meglopták. Nem király volt, csak
arany-töviskoronás martyr.</p>
<p>Egy ilyen zsibbadt szívhez lánczolta Luiza Mária a magáét.</p>
<h3>XII.</h3>
<p>Ez időtől kezdve Ulászló nem sok emlékezetre méltó eseményt
jegyzett fel a világtörténet krónikájába; de még a felesége
naplójába sem. A kozákokat engedte lázongani, a tatárokat
pusztítani, a jezsuitákat hatalmaskodni s a feleségét
unatkozni.</p>
<p>A nyakán golyvája támadt, a mi még jobban ékteleníté, s
elébb-utóbb megfojtással fenyegette.</p>
<p>Még az is a sors satyrája, hogy a lengyel királyok (valamint a
franczia királyok) kiváltságai közé tartozott az, hogy ujjaik
hegyének érintésével golyvásokat gyógyíthattak meg, s most ime maga
a csodatevő kapta meg azt a bajt, a miből azért nem lehetett
meggyógyulnia, mert ő maga volt a király.</p>
<p>Utoljára a király belefáradt a sok opoponaxba és sparadraxba. Az
orvosát, a tudós Quartesiust kinevezte a fratres piarum scholarum
egyetemébe medecinæ professornak, maga pedig megszökött tőle,
kivitette magát a radzimini vadászkastélyába, egész udvari
kiséretéből nem vive mást magával, mint a feleségét, meg a
bolondját. Ott egy czigány asszonynak a tanácsára azt cselekedte,
hogy félretett minden orvosságot, s nem használt egyebet, mint a
vadas kertje közepén a sziklából kiömlő forrás tiszta vizét, a
minek csodatevő hatásának kellett lenni.</p>
<p>S az ostoba együgyű czigány asszony még megtette volna azt az
ügyetlenséget, hogy csupa tiszta forrásvíz itatással kigyógyítsa a
királyt, ha történetesen ugyanaz a forrásvíz a királynét még
hamarább meg nem gyógyította volna. <span class="pagenum"><a name=
"Page_219" id="Page_219">-219-</a></span></p>
<p>Ulászló mindennap négy vederrel megivott abból az áldott
forrásból, a királyné pedig mindennap kétszer megfürdött benne.</p>
<p>Gyönyörű, csendes olympi hely volt az a forrás, hová csak az
istenek leskelődhettek le biboros felhők közül. A vadaskert
különben is magas palánkkal volt körülkerítve, azonkívül minden
úton, mely a forrás tájékához vezetett, fegyveres őrök voltak
felállítva, hogy emberi lénynek még véletlenül sem lehetett
odatévedni.</p>
<p>Luiza Mária sokszor elnézegette magát abban a sötét tükörben, a
mit a fenyvesektől beárnyékolt vízmedencze tartott eléje s míg
tündöklő bájait a csendes víztükör eléje tárta, gondolkodott rajta
magában, hogy lehet-e szomorúbb alak a világon, mint egy öreg
lengyel királynak a felesége? Egy kis falevél, mely a víztükörre
hullott, s a tündér alakot szétzilálta, azt mondá neki, hogy annál
még szomorúbb alak egy lengyel királynak az özvegye.</p>
<p>Az jobban el van temetve, mint a holt férj.</p>
<p>Egy meleg nyári délután, mikor tündér grottájában saját
képmásával ott a víztükörben ismét tanácsot tartott, egy nézője is
akadt dianai élvezetének. – Actæon: csakhogy már a metamorphosis
után: egy gyönyörű tizenhatágas gím. – Nem a hódolat hozta ide:
szomjas volt. Bizony olyan nyugodt tekintettel nézte az istennői
alakot ott a vízmedencze közepén, a míg a vizet szürcsölé, mint –
akár maga a férj. A mint elverte a szomját, megint odább ment. Az ő
eszményképe a vad szarvas ünő, nem a tündérkirálynő.</p>
<p>Azonban nehány percz mulva ijedelmes csörtetéssel tör vissza a
nemes vad, s keresztül szökellve a patak medrén, a sűrű pagonyba
menekül. Nyomban utána pedig egy lovag vágtat, épen a királyné
tündéri rejteke mellett.</p>
<p>Az egész megjelenés egyszerre meglepő és felháborító volt a
királynéra nézve. Hallatlan vakmerőség volt az, hogy a király
parkjában valaki szarvasra vadászni merjen, s azt a tilalommal
körülvett forrásig üldözze; de maga a tilalomtörő <span class=
"pagenum"><a name="Page_220" id="Page_220">-220-</a></span> alak
külseje is egészen szokatlan. Viselete nem lengyel nemzeti öltöny,
hanem inkább olasz, vagy spanyol; fején piros barét, lengő tollal;
nyakán, kézcsuklóin csipkefodrok: öltözete fekete bársony, arany
övvel derekán átszorítva. És arczán is hiányzik az itteni
férfiarczok minden kiegészítő része; nincs se szakálla, se bajusza,
haja nincs csimbókba kötve; hanem szabadon leng a szélben. És azért
mégis rajta a lengyel vonások, az erős arczcsontok, a szögletes
áll, a villogó sötét szemek; – délczeg, daliás alak.</p>
<p>S hogy vakmerőségét még megtetézze: midőn a patakhoz ér, a
szarvast üldözve s ott megpillantja a királynét, hirtelen
visszarántja a lovát s míg a meglepett hölgy leplét sietve burkolja
maga körül, gyönyörteljes ámulattal mereng el alakján.</p>
<p>A királyné lángban égő arczczal siet lebomlott haját fejére
feltűzni. Azt hiszi tán, hogy az a koronáját fogja jelvényezni?</p>
<p>A bámuló lovag megszólal, az elragadtatás forró hangján:</p>
<p>– Gyönyörű asszony!</p>
<p>Ez fölségsértés! Ily szót kiejteni a meglepett királyné
előtt.</p>
<p>– Távozzál innen! kiálta a hölgy, én vagyok a királyné!</p>
<p>A lovag elmosolyodott: nem rémült meg. Azt válaszolta:</p>
<p>– Sajnálom, hogy nem én vagyok a király!</p>
<p>Azzal visszafordítá a paripáját, sarkantyúit oldalába vágta, s a
merről jött, arra ismét elvágtatott.</p>
<p>A királyné fel volt háborodva. Nevet sem tudott még adni
felindulásának. Harag-e az, a királynői büszkeség s a női szemérem
megsértése miatt? vagy bámulat és megdöbbenés? – Ilyen alak nem
jött még az ő közelébe soha. Hogy neki, a nőnek hódoljon, nem a
királynénak. A ki nem azért közeledik, hogy egy darab kenyeret
kérjen, <span class="pagenum"><a name="Page_221" id=
"Page_221">-221-</a></span> hanem hogy szemébe merje mondani, hogy
«szép asszony». A ki nem azért jön, hogy a királynénak valamiféle
szolgája legyen: «ura» akar lenni!</p>
<p>De hát ki ez? Honnan jött? Hova tűnt el?</p>
<p>Luiza Mária föltette magában, hogy a mint az első kertőrt
találni fogja, zajt üt és üldöztetni fogja a vakmerő betörőt, s a
hanyag őröket, kik őt idáig eresztették, szigorúan megbüntetteti.
De mire az első őrhöz ért, már elfelejtette a haragját, s mire a
várkastélyba jutott, már el volt határozva, hogy senkinek sem fog
szólani az egész kalandról.</p>
<p>A bohóczczal találkozva, a király felől tudakozódott.</p>
<p>– Hogy van ő felsége?</p>
<p>– Sajnálom, hogy jobb hirt nem mondhatok; ma megint jobban érzi
magát, mint tegnap, felelte a bohócz.</p>
<p>– Mit csinál a király?</p>
<p>– Mikor alszik, akkor álmodik, s mikor ébren van, akkor velem
magyaráztatja az álmait.</p>
<p>– Bolondok foglalkozása.</p>
<p>– Nem az, királyné asszonyom. Az álmok beteljesülnek. Lásd, a
mit te első éjszaka álmodtál, menyasszony fővel, a varsói
királylakban, már közeledik teljesültéhez. Azt álmodtad, hogy egy
királynak és egy papnak a felesége lettél. No, király felesége már
nem soká fogsz lenni. Aztán jön a pap. Tudod, hogy az a lovag, a ki
téged ma a forrásnál meglátott, az egy pap volt.</p>
<p>A királynét a bámulat, a rémség és meglepetés némává tette. A
bohócz játszhatott vele.</p>
<p>– Pap volt biz az, még pedig bibornok. Olyan nagy úr, a kinek
minden szabad, még a királyi vadaskerten keresztül vadászni, még a
királynét a forrásnál meglesni is szabad. Ez a nagy úr János
Kázmér, a király testvére.</p>
<p>– A király testvére?</p>
<p>– Az bizony, s ha te akarod, utódja.</p>
<p>– Eszed vesztéd-e?</p>
<p>– Soha sem volt. Bolondokat beszélek. Az a hivatalom.
<span class="pagenum"><a name="Page_222" id=
"Page_222">-222-</a></span></p>
<p>– Honnan tudod e találkozást?</p>
<p>– Madár nem vagyok, hogy a levegőből láttam volna meg; vakand
nem vagyok, hogy a föld alatt hallgattam volna ki. Találd ki,
honnan tudom azt, hogy ő azt mondta neked: «gyönyörű asszony!» te
erre azt: «távozzál, királyné vagyok!» s ő vissza ezt: «kár, hogy
nem vagyok király!»</p>
<p>– Ő maga mondta neked.</p>
<p>– Ő mondta nekem, hogy téged szeret.</p>
<p>– Hát tartsd meg magadnak, a mit most mondok, bohócz. Nekem van
uram: a király, a papnak van ura: az oltár. Ha nekem még erről, a
mit most mondtál, beszélni mersz valaha: hát a milyen tarka most az
öltönyöd, olyan tarka lesz a bőröd a korbácsütéstől.</p>
<p>– Előre is köszönöm. Hanem én már láttam olyan királyt, a ki az
országát felcserélte a mennyországgal, és olyan papot, a ki a
mennyországát fölcserélte a földi országgal. Nem szólok. Te nagyon
szereted a királyt. Félsz özvegygyé lenni. Hogy engedheted meg,
hogy elhagyja magától orvosát, gyógyerejű egész patikájával, s
idejőjjön, egy czigánynővel kuruzsoltatni magát? Nem vádol érte a
lelked?</p>
<p>A királyné arcza égett attól a gondolattól, hogy lelkében a
hohócz a legrejtettebb gondolatokat is úgy olvassa, mintha az
nyitott könyv volna.</p>
<p>– Én, ha megengednéd, szólt alázatos bókkal Wawra, elhozatnám a
tudós Quartesiust, hogy vezesse tovább a király gyógyrendszerét, a
mit eddig oly bölcsen intézett.</p>
<p>– Tedd hát! rebegé a királyné, izgatottan futva el a bohócz
gúnyosan alázatos tekintete elől.</p>
<p>Tudós doktor Quartesius tehát ismét megérkezett a királyi
beteghez, elhozta magával csodatevő theriákjait, tapaszait,
érvágóit és köppölyeit, s folytatva megkezdett munkáját, olyan
szépen visszavezette a már-már gyógyulási útra tévedett fejedelmet
a maga régi rendeltetéséhez, hogy mire az ősz elhozta a sárga
faleveleket, ő felsége <span class="pagenum"><a name="Page_223" id=
"Page_223">-223-</a></span> IV. Ulászló is fölcserélte földi
országát a mennyországgal, a hol nincsenek kozákok, vagy ha vannak,
hát nem lehet rájuk ismerni, úgy átváltoztak.</p>
<h3>XIII.</h3>
<p>Fényesebb temetkezési pompa még aligha kísért fejedelmi halottat
sírboltjába, mint IV. Ulászlót. Először is a szandeczi palatinus
banderiuma összeverekedett a lyubomiri palatinuséval a fölött, hogy
melyiké legyen az elsőbbség a koporsó kíséretében, kicsinyben mult,
hogy a fáklyákkal fel nem gyujtották a királyi várlakot. Azután a
Krakkó elővárosban a köznép megrohanta a zsidókat, a kik a meghalt
király kegyenczei voltak, s azoknak az összetörött butoraiból
máglyát rakott a piaczon, s azt meggyujtotta, a félmeztelen
asszonyok, gyermekek, vének, jajgatva menekültek végig a Dluga és
Viedova utczákon, a királyi gyászpompa processiójával szemközt; a
Prága külváros felől pedig egyre terjedő füstfelleg hirdette a nagy
vésztüzet, a mit a felzendült kozákok támasztottak, kik tatár
csapatokkal egyesülten, most találták eljöttnek az időt, hogy
hangosan követeljék a magok számára az egyenjoguságot az
országgyülésen, s érsekük számára az ülőhelyet az
országtanácsban.</p>
<p>Most ők voltak előnyben a lengyelek fölött, mert az ő fejedelmük
lovon ült, ezeké pedig a ravatalon feküdt. Minden utczán másnemű
tumultus, zendülés, lázadás pusztított, gyujtogatott, s a
gyászpompa harangjai közé a külvárosok félrevert harangjai, s a
lázadók ágyú- és puskaropogása vegyíték ijesztő zajukat.</p>
<p>S e zürzavar közepett a Szent-János székesegyházban az elhunyt
király requiemén énekelték a karok a szent zsolozsmát: «lux
perpetua luceat ei». A pontifikáló bibornok maga a király öcscse
volt: János Kázmér.</p>
<p>Ha Luiza Máriát megdöbbenté a vadászköntösben vágtató
<span class="pagenum"><a name="Page_224" id=
"Page_224">-224-</a></span> lovag alakja, ki őt magányában
meglepve, vakmerő, luxuriosus tekintetével megalázta és
felmagasztalta: mint királynőt megsérté, mint nőt, meghódítá: úgy
most ugyanazon alak, az oltár előtt állva, az egyházfejedelmi
biborpalástban, arczán a világ fölött álló lelki nyugalom
kifejezésével: az egekig emelte. Ebben a nehéz órájában a
világbomlásnak, úgy állt ott a főpap, mint az őskeresztény
patriarkák mintaképe, rendületlenül, félelem nélkül, kezében a
görbe pásztorbot, a mi minden fegyvernél, minden jogoknál
hatalmasabb. A nyugodt mosolygás arczán a vész közepette olyan
volt, mintha dicsfény venné azt körül.</p>
<p>A mint a gyászszertartás véget ért, még a ravatalt szét sem
bontották, melyről a király koporsóját az imént beszentelve,
leszállíták a sírboltba, midőn egy hang felkiáltott a
gyülekezetből:</p>
<p>«Tartsunk országgyülést!»</p>
<p>Ez nem volt szokatlan. A lengyel országgyülésnek lehetett
helyiséget változtatni. Ha sürgős volt a dolog, hirtelen
összeütöttek bármely szabad téren deszkából egy tágas köröndöt, s
meg volt az országház; ha nem lehetett ott tanácskozni a
rakonczátlankodók miatt, összebeszélt az egyetértő többség,
összegyűltek egy templomba, vagy egy palotába, kikiáltották, hogy
«itt az országgyülés» s mire a dissidensek neszét vették a
helyváltozásnak, meghozták a határozatot. Mert a
határozathozatalhoz egyértelműség kellett: egyetlenegy «nem
akarom!» szó szétrobbantotta az országgyülést.</p>
<p>Ezúttal jól volt szervezve a cselszövény. A választott elnök,
Lubomirszky György, elfoglalta az elnöki széket a ravatalon.
Egyúttal az elnök maga volt az indítványozó.</p>
<p>Előadá a nemes követ azoknak, kik mind az özvegy királyné hívei
voltak, hogy az ország mily végveszély válságát éli; fejetlenség a
hívek között, és sárkányfejűség a lázadóknál. A zendülés magában a
fővárosban is szerteszét dúl. Szövetséges kozákok és tatárok
egyszerre ellenségekké <span class="pagenum"><a name="Page_225" id=
"Page_225">-225-</a></span> váltak. Chmielniczky Bogdán attamán és
Murai khán tűzzel-vassal pusztítják a vidéket, s nincs ember, a ki
az ellenállást vezesse. Az országnak király kell, azonnal és
rögtön. Király, a kinek helyén van a szive, a ki a legnagyobb vész
óráiban hivei között jelen van és őket vezetni kész, ki az ég
áldását s a pápa beleegyezését előre is biztosítja: csakhogy rá nem
mutatott János Kazimir herczegre.</p>
<p>A nemesség nem várta végét a beszédjének, hanem közberivalt,
kiáltva «János Kazimir király» nevét. Ulászló még hallhatott belőle
valamit, csak akkor csapódott be utána a kriptaajtó.</p>
<p>Egy hang sem kiáltotta, hogy «nem akarom!»</p>
<p>Ez rendbe hozatván, előállt Bonzi bibornok, a pápa nuntiusa, s
felolvasá az egyházfejedelem brevejét, mely által János Kazimir
bibornokot papi esküje alól feloldja.</p>
<p>A volt bibornokot levetkőztették egyházi köntöséből,
ledörzsölték tonzurájáról a szentelt chrysma nyomait, s ezután
ugyanazon érseki kezek felkenték a homlokát, hogy képes legyen
királyi korona viselésére, s ráadták a fejedelmi mezt, fejére
tették a koronát. Mint bibornok ment be a templomba, mint király
jött ki belőle.</p>
<p>De nagyon szorult király volt ebben az órában. Elmondhatta
magáról, hogy egész országa abból a térből áll, a mit a kardja
hegyével körül keríthet.</p>
<p>Országa fővárosának minden hostádjában ellenség tábortüzei
égnek.</p>
<p>Azok között legnehezebb ellenfél a két idegen (bár nem a
legelkeseredettebb). Legelőször is ezektől kell megszabadulni. A
honfitárs ellenségekre majd azután kerülhet a sor.</p>
<p>Mindössze ezerkétszáz testőrből állt az új király egész
hadserege.</p>
<p>Tegnap még pap volt, ma már hadvezérnek kellett lennie. Az is a
kor szokásaihoz tartozott. Sok püspök, a ki írni nem tudott, a kard
markolata végén hordta a bevésett névbetűit, s úgy ütötte azt rá a
pergamenre aláirás helyett. <span class="pagenum"><a name=
"Page_226" id="Page_226">-226-</a></span></p>
<p>Az özvegy királyné így szólt az új királyhoz:</p>
<p>– Te menj a magad hadseregével Bogdán ellen, én megyek az én
haderőmmel Izla khán ellen, s majd a hol ismét egymásnak nyujtjuk a
kezeinket, az lesz igazán a «kézfogó».</p>
<p>János Kazimir meg volt felőle győződve, hogy a királynénak is
van hadserege, s a lengyeleknél nem szokatlan az, hogy a nők
vezessék harczba fegyveres hadaikat.</p>
<p>A király tehát úgy tett. A maga hű csapatjával kivonult a
kozákok ellen, hanem aztán, mikor meglátta azoknak sokaságát, mást
gondolt.</p>
<p>Elküldé a követét Bogdánhoz. A követ elvitte magával a fejedelmi
pálczát és a lófarkat, az uralkodás és fővezérség jelvényeit az
attamánnak a király nevében, felajánlva neki a békés szövetséget
azon esetre, ha az attamán segít a királynak a dúló pogány
tatárokat elverni a nyakáról.</p>
<p>A kevély, elbizakodott kozák vezér visszautasítá a fejedelmi
jelvényeket.</p>
<p>– Nem vagyok én gyermek, hogy nekem fakardot, meg csörgetyűt
küldjetek játszani. A tatár nekem szövetségesem, s a pogány nem
roszabb nekem, mint a jezsuita. Nem én kérdezem a ti ma csinált
királyotoktól, hogy megengedi-e nekem, hogy attamán legyek? hanem ő
tudja meg én tőlem, hogy mi áron engedem meg neki, hogy király
legyen.</p>
<p>Azzal előhozatott egy ökörbőrt, egy egész kicserzett ökörbőrt, a
minőből a bocskor-talpakat szokták szabni; neki hasaltatott egy
pópát, a ki tudott a betűvetés mesterségéhez s teleiratta azt
követeléseivel, a mik között a legutolsó volt az, hogy a többiek
pontos megtartása végett a kozákok követei ott üljenek a lengyel
országgyülésen s a metropolitájuk karszékkel és szavazattal bírjon
az országtanácsban.</p>
<p>Bogdán vezér azt hitte, hogy ha mindez ökörbőrre van írva, akkor
jobban megmarad. Ezt azután összegöngyölítve az ajándékpálczával és
lófarkkal együtt a követ <span class="pagenum"><a name="Page_227"
id="Page_227">-227-</a></span> hátára rakta, az úgy tért vissza,
mint egy csizmadia a vásárból.</p>
<p>János Kazimir és országnagyjai elszörnyedve olvasták a hallatlan
nehéz föltételeket, a mik között voltak egészen teljesíthetlenek
is; például, hogy a jezsuiták hatalmaskodása megszüntettessék, hogy
a zsidóktól az adóbérlet elvétessék. Ámde János Kazimir nagyon jól
ismerte azt a jezsuita szabályt, hogy «mikor nagyon meg vagy
szorulva, igérj meg mindent, messze van Rómától Jeruzsálem, még
messzebb van a földtől az ég, de legmesszebb van az igérettől a
megadás».</p>
<p>A király tehát aláírta az ökörbőrt, rá is akasztotta a függő
pecsétet, s úgy küldte vissza azt megerősítve Chmielniczky Bogdán
fejedelemhez, kérve őt szépen, hogy már most hát menjen haza
békével a maga országába.</p>
<p>Bogdán vezér azonban ekkor azt mondta, hogy meg kell várnia, mit
szól a szövetségese, Izla khán, ehhez a kiegyezéshez? s az alatt
gondolkozott rajta, hogy mit lehetne még követelni a királytól?</p>
<p>Izla khánnal, a másik ellenséggel, azonban sokkal jobban tudott
elbánni a másik hadvezér, a királyné. Nem vitt ellene se
hadsereget, se követet nem küldött hozzá: maga kereste őt fel
tábora közepén, s csak kincseit vitte magával, és talán még egyebet
is. Az asszony-hadvezér nem nyerte meg, nem verte meg az
ellenséget, hanem megvette azt, s a tatár vezér eladó volt. A míg
Chmielniczky Bogdán azon törte a fejét, hogy mi jogokat követeljen
újból a szövetséges tatárok számára, azok egyszerre csak rajt
ütöttek, s buzogánynyal verték a fejébe azt a tudományt, hogy a
pogány is rosz, a jezsuita még roszabb, de legroszabb a kettő
együtt. Luiza Mária diadalmasan érkezett a királyhoz, egyik
ellenséggel elkergetve a másikat s a futók táborhelyén keresztül
nyujtá kezét a megszabadítottnak, s az igazán örvendetes kézfogó
volt.</p>
<p>Chmielniczky Bogdán ugyan már magával vitte az aláirt
<span class="pagenum"><a name="Page_228" id=
"Page_228">-228-</a></span> ökörbőrt, de biz azt a szép darab bőrt
kár volt elrontani azzal a sok ráfirkált betűvel, mert nem elég
ahhoz a király aláirása, abba még a rendek is beleszólanak. Mikor a
convocatios országgyülésre feljöttek a kozákok követei, azokat a
nemesi rendek az ablakon dobálták ki; a metropolitájuk jobban járt,
mert azt be sem eresztették.</p>
<p>Mire azután újból elkezdődött a kozák lázadás, tatár
pusztítás.</p>
<h3>XIV.</h3>
<p>Hanem ez mind nem akadályozta azt meg, hogy a zűrzavar közepett
is meg ne tétessenek az előkészületek a királyi menyegzőhöz, Luiza
Mária és János Kazimir között.</p>
<p>Az új király talán szerelmével is adós volt az özvegy
királynénak, de hálájával mindenesetre tartozott neki. Az tette őt
meg királynak. Bethune marquis, a kincstárnok, mondhatná meg, hogy
hány kiürült pénzes láda siratja azt az általános lelkesedést, a
mely János Kazimir számára Ulászló ravatalából trónlépcsőt csinált?
Ezt vissza kell fizetni.</p>
<p>Luiza Mária azt hitte, hogy végre feltalált János Kazimirban egy
«csillagot», mely azt a végtelen sötétséget, a mi egy napjától
megfosztott női szív, át fogja derengeni. Nem a bálványozott hős
ugyan ez, de mégis dalia és nemes ember.</p>
<p>Azonban még a menyegző előtt történt valami baleset, a mi még
ezt a halvány csillagsugárt is kioltotta.</p>
<p>Mikor a király menyasszonyát kézen vezetve, a székesegyház
lépcsőin fölfelé haladt, egyszer csak útját állta egy férfi a
templomajtó előtt. A templom-bejárat előtti csarnokot, mint
rendesen koldusnép ülte tele, azok között senkinek se tünt fel egy
marczona férfi-alak, kopott gúnyában, meg egy fiatal sápadt nő, egy
ingben, mezítláb, ki hosszú leomló hajával takargatja ölébe buvó
félmeztelen porontyát. <span class="pagenum"><a name="Page_229" id=
"Page_229">-229-</a></span></p>
<p>Mikor a királyi jegyespár a templom küszöbére lépett, eléjök
toppant a koldustömeg közül ez a férfi, felrántva karjánál fogva a
reszkető asszonyt térdepeltéből.</p>
<p>– Ismersz-e engem? János Kazimir! kiálta a vakmerő a királyra.
Hát ezt az asszonyt ismered-e, kis porontyával? Én vagyok
Radziejowszky Jaromir, s ez itt a feleségem, a te szeretőd, a kit
te elcsábítál; ez a te gyermeked, a kinek atyja lettél. Nem
ismered-e őket?</p>
<p>– Őrült vagy, mondá a király, s félre akarta tolni maga elől a
dühöngőt.</p>
<p>De a sértett férj megragadta vállán a királyi palástot, s
fékezhetlen dühvel kiáltá:</p>
<p>– Nem mégy be a templomba, míg szónak nem állsz! A míg bibornok
voltál, nem támadhattam fel ellened, nagyon magasan voltál hozzám;
de most már csak király vagy, most elérhetlek. Én ezt a nőt és
gyermekét kitaszítom házamból, egy ingben mezítláb: a tieid. Vedd
fel, vagy taposd el: a tieid. Ezt tedd királynéddá, azt tedd
trónörökösöddé: mert a tieid. Esküszöm az élő Istenre!</p>
<p>S azzal a reszkető asszonyt gyermekével együtt odaveté a királyi
pár lábai elé.</p>
<p>Luiza Mária bámulva látta biboros vőlegénye arczán a
férfi-gyalázó sápadtságot, az ijedséget, s a mi ezt felváltá, az
nem a nemes harag pírja volt, hanem a gyáva szégyené, a kelepczébe
jutott hazugságé. Szemei zavarodottan kapkodnak segély után, fagyos
keze reszket menyasszonya kezében, nincs egy szava sem ahhoz a
nőhöz, ki zokogva borul lábaihoz, s hosszú selyem hajával söpri a
hideg márványt; sem ahhoz a gyermekhez, ki kérő kis kezeit
összekulcsolva emeli fel hozzá, sem ahhoz a koldushoz, ki úgy tart
leczkét a királynak, mintha ő volna annak a bírája.</p>
<p>– A mit vétettél mint pap, tedd jóvá, mint király! Mert ha te
becsuktad előttem, mint pap, az üdvösség ajtaját, én becsukom
előtted a templom ajtaját!</p>
<p>S az őrjöngő még megtette volna, a mivel fenyegetőzött,
<span class="pagenum"><a name="Page_230" id=
"Page_230">-230-</a></span> ha Lubomirszky és Bethune meg nem
ragadják s a testőrök segélyével félre nem hurczolják az útból a
férfit, nőt és gyermeket, a kiknek sírásuk, átkozódásuk még a
templomba is utánuk hangzott, s belekiáltott a «Domine Salvum fac
regem et reginam» khorusába.</p>
<p>És ezzel az indulattal járulhatott az eljegyzett fejedelmi pár
az oltár elé, tanunak hívni a szerelem esküjéhez «azt», a ki a
szivekben olvas.</p>
<p>János Kazimir ajkain reszketett az eskümondás, a boldogságról, a
szerelemről, az örök hűségről beszélő szózat, míg lelkében a
szégyen, a harag s az önvád dæmonai lázongtak; de a menyasszony
szívvilágának ez volt az utolsó napelsötétedés: az a félretaszított
asszony, síró, imádkozó kis gyermekével úgy állt a férj és feleség
szíve közé, mintha a hold sötét tekéjét örökre ott felejtené
egyszer a boszúálló világ-úr a nap és a föld között. A férj
arczának minden glóriája eltünt örökre. Csak kezeik lettek
összekötve, sziveik soha.</p>
<h3>XV.</h3>
<p>A tatár fejedelem behívta a törököket, a kozák attamán pedig az
oroszokat Lengyelországba, az egyik dél felől, a másik kelet felől
pusztította az országot. János Kazimir királynak bő alkalma nyilt
királyi hatalmát érvényesíteni a haza külellenségei rovására, hanem
hát arról ő nem tehet, hogy a jezsuita köntös hosszabb a királyi
palástnál. Neki elébbvaló dolog volt az, hogy az országából
kitisztítsa a lutheranusokat, anabaptistákat és sociniánusokat s
elkérje kölcsön Spanyolországtól a szent inquisitiót. Divatba jött
a máglya és a keresztre feszítés. Mindenekfelett pedig arra fordítá
figyelmét, hogy az őt nyilvánosan meggyalázó Radziejowszky
Jaromiron fejedelmileg boszút álljon. A felségsértő férj a senatus
elé idéztetett, s ott egy szavazattöbbséggel elitélték halálra és
egész nemzetségét <span class="pagenum"><a name="Page_231" id=
"Page_231">-231-</a></span> örök becstelenségre, czímerét
összetöretésre; még a lovát is elitélték megnyúzatásra, a házát is
elitélték földig lebontatásra, még a földeit is elitélték – sóval
bevettetésre.</p>
<p>(Az egy többséget tevő szavazat annyi pénzébe került a
királynak, hogy abból egy ezredet ültethetett volna lóra a kozák
ellen.)</p>
<p>Az itélet mind rendén végre is hajtatott, egész Radziejowszkyig,
a ki nem engedte magát nyugodtan lenyakaztatni, a hogy czivilizált
népeknél van már begyakorolva a nemesi rend, hanem birokra kelt a
fogdmegekkel, s barbár módon keresztül vágta magát rajtuk és
elmenekült.</p>
<p>János Kazimir rövid időn megtudta, hogy hová szökött
Radziejowszky?</p>
<p>A lengyel két dolgot tud mesés módon. Szeretni és gyűlölni.
Hazáját szeretni, s az idegent gyűlölni. Hanem a mit még jobban
tud, ez: «gyűlölni a maga fajtáját».</p>
<p>Ha a lengyel megharagszik a saját nemzetére, az
kiengesztelhetlen. Annak a haragja nem olvad fel az anyja
könyjeiben, mint Corioláné.</p>
<p>Radziejowszky Jaromir Károly Gusztáv svéd királyhoz menekült.
Magával vitte az itéletet, melyet János Kazimir ellene kiadott, s
nem kért kevesebbet a svéd királytól, mint hogy indítson háborút a
lengyel király ellen.</p>
<p>A svéd király elolvasá az itéletet s biz azt elég sulyosnak
találta, de az, hogy egy király «egy» jobbágyát igazságtalanul
elitélteti, még nem ok arra, hogy őt a szomszéd király haddal
megtámadja.</p>
<p>– Csak olvasd végig! mondá a lengyel nemes. Egész a
névaláirásig.</p>
<p>János Kazimir neve után következtek a szokásos czímek, a mik
közé ő ezt is felvette: «Svédország királya».</p>
<p>De ez már elég ok volt arra, hogy Károly Gusztáv rögtön háborút
indítson János Kazimir ellen. A svéd hadak még arra sem vártak,
hogy az új házasok a mézes heteiket eltöltsék; jöttek pihent erővel
nagy Lengyelország ellen <span class="pagenum"><a name="Page_232"
id="Page_232">-232-</a></span> Pomeránia felől. Ez már a harmadik
ellenség volt: és a legfélelmesebb.</p>
<p>És a lengyel királynak még mindig nem volt több hadserege annál
az ezerkétszáz főnyi testőrcsapatnál, a mire a rendes hadsereget az
országgyülés leszállítá.</p>
<p>E végveszedelemben újra lángra lobbant a lengyel szívekben a
honszeretet, az összehivott országgyülés csodáit idézte elő az
igaz, nemesi áldozatkészségnek. A főurak felajánlották
banderiumaikat, az egyháznagyok kincstáraikat nyiták meg,
elhatározták, hogy minden nemes, a húsz évestől az ötven évesig,
lóra üljön, a városok lövészcsapatokat állítsanak ki, a tüzérség
lovakat kapjon, a vezéreknek a zsold utalványoztassék, a paraszt
élelmiszereket szolgáltasson az egybegyűlendő hadseregnek, s annak
fővezére legyen maga a király. Ha akarta, oly haderőt állított ki
Lengyelország, hogy muszka, kozák, svéd és török imitt-amott szedi
össze magát, úgy elpaskolják egyszerre mind a négyet!</p>
<p>Ha akarta!</p>
<h3>XVI.</h3>
<p>Mikor Radziejowszkyt a templomajtóban elfogták, a szegény,
félrerugott asszonynyal és porontyával senki sem törődött. Azok
mehettek, vagy fekve maradhattak, ha felkelni nem bírtak.</p>
<p>Mégis akadt egy ember, ki beléjök botlott. Sziczinszky
Bogiszlávnak hítták.</p>
<p>Regényesebb volna, ha úgy adnók elő, hogy ez valaha imádója volt
az elvetett asszonynak, s most kétségbeesésében ő jött oda, kezet
nyújtani neki, hogy bukásából felemelje; de vázlatunk ily
symmetrikus vonásokat nem tűr. Ennek minden része sajátságos,
idegenszerű, a népfajt erős kifejezésekben jellemző ötletekből áll.
Sziczinszkynak nem volt semmi köze ehhez az asszonyhoz: csak azt
látta, hogy sír, s két férfi által ide-oda rugdostatik, az
<span class="pagenum"><a name="Page_233" id=
"Page_233">-233-</a></span> egyik a férje, a másik a szeretője: a
király, a ki most épen esküvőjére megy, s hogy van egy kis
gyermeke, a ki görcsösen kapaszkodik a nyakába s mind a ketten
félmeztelenek, majd megfagynak. Ez elég ok volt Sziczinszkynak,
hogy felszedje őket a földről, felültesse a szekerére, bele
takargassa saját bundájába s elvigye őket magával haza
Bielogrodnoba, ahol jószága volt, rajta szép háza, udvartelke: ott
elfér asszony és gyermek. Az asztalnál is lesz majd számukra
hely.</p>
<p>A hazavitt asszony aztán elbeszélte gazdájának, a mik vele
történtek. Nagyon szomorú mese volt az. Senki sem volt olyan hibás,
mint a király.</p>
<p>Sziczinszky igazi lengyel volt, a kit az idegen szenvedés
boszura ingerel. A maga baját nem bánja a lengyel; de a másé miatt
képes megváltoztatni az egész életét. Az, hogy az ő majorsága épen
útjába esik a dúló tatár-hadnak, nem aggasztotta; csak azon
dúlt-fúlt egész nap, hogy ezért a szegény asszonyért hogy álljon
boszút? Nem szólt neki semmit, nem biztatta, nem fenyegetőzött: a
lengyel nem szokott kérkedni a tett előtt; tett után inkább.</p>
<p>A világtörténetnek még egyszer föl kellett jegyezni azt a mesébe
illő harczot, mely Menelaus elcsábított felesége miatt támadt. A
Radziejowszky felesége miatt támasztott hadjárat még a trójai
hadjáratnál is siralmasabb volt: csakhogy az Iliász dicső
hérószharczai nélkül.</p>
<p>Valami nagyra kellett magát elhatározni a lengyel nemzetnek,
hogy a végveszélyből kimeneküljön. S az elhatározás nehéz volt,
mikor mindenki tudta, hogy a legnagyobb bajnak a király az oka, a
ki háromszoros esküt tört meg, a mikor mint bibornok, trónörökös és
vőlegény egy férjes nő hűségét kisértetbe vitte. Haragudtak is rá
sokan s a felkelés és a subsidiumok megszavazása kétséges volt az
országgyülésen. Mikor egyetlenegy szó elég a határozatot
meghiusítani.</p>
<p>Azonban hat hét nagy idő, a mi az országgyülési idény
<span class="pagenum"><a name="Page_234" id=
"Page_234">-234-</a></span> tartama. Ez alatt az ellenkezőket
minden oldalról körülvették, puhították. A szájasabb követeket
kiszemelték, kapaczitálták, lekenyerezték, lehizelegték. A
jezsuiták ékesenszólása hatalmas; még hatalmasabb ékesenszólása van
az asszonyi szép szemeknek; de leghatalmasabb ékesenszólás adatott
annak, a kinek a hangja rekedt: az aranynak. A kit a papok meg nem
tudnak puhítani a pokol félelmeivel, a kiket Luiza Mária és Leonora
igéző szemei meg nem babonáztak, azt megtéríték Bethune marquis
szent-György lovagjai, a minők a tallérokra és arany pénzekre verve
vannak. A hatodik héten már nem lármázott senki.</p>
<p>A lármázó követeknél azonban sokkal veszedelmesebb kategoria a
hallgatóké. A kik sunynyognak, hátukat oda támasztják a falhoz, a
szájukat a markukba fogják s mikor megszólítja őket valaki, nem
engednek a szemükbe nézni s ha feleletre kényszeríttetnek, azt
mondják: «Isten tudja, hogy lesz, mint lesz?» vagy a fejöket
bólintgatják, s azt mondják mindenre: «jól van, jól!»</p>
<p>Ezekkel is el tudtak bánni. A mely nap a nagy szavazásra került
a sor, reggel minden követnek meg kellett előbb gyónni és áldozni.
A gyónó czédula nélkül senkit a gyülésbe nem eresztettek. Ez
nemcsak az ünnepélyesség végett történt, hanem azért is, nehogy
valami alattomos socinianus, vagy egyéb schisma-követő lopózhassék
a gyülekezetbe. A gyóntató jezsuiták aztán, a kinek a
fülbesugásából azt tudták ki, hogy a szíve ránczai között az
ellenmondás szándékát rejtegeti, annak az áldozat-ostyában egy kis
gyönge, ártatlan altatót adtak be, a mitől a dissidens majd szépen
aludni fog a maga helyén, mindaddig, a míg a «Te Deum laudamus»
éneklésre fel nem rángatják. Hiszen aludni az országgyülésen másutt
is divat, s nagy csoda, hogy egyéb európai parlamentekben még eddig
be nem hozták ezt a módját az ellenzéki siró gyermekek
elcsendesítésének.</p>
<p>Így el volt készítve minden a legszebben. Az országgyülés
<span class="pagenum"><a name="Page_235" id=
"Page_235">-235-</a></span> bezáró ülését maga a király nyitá meg,
a koronás királynéval az oldalán; együtt voltak az érsekek, a
püspökök, a harmincz palatinus s a nyolczvan castellán, a
százhatvan sztaroszt, és a szejmikik követei, a «drobna schlachta»
szóvivői, és azután a városok képviselői is, de a kiknek együttvéve
volt csak egyetlenegy szavazatuk. (Ne titkoljuk, hogy ez 48 előtt
Magyarországon is így volt.) A «veni sancte spiritus!» eléneklése
után, az ország marschallja Lubomirszky felolvasá azt a hosszú
jelentést, melyben előadatott, az országnak jelen szorongatott
helyzete s mindazok a módszerek, a mikkel ennek elfordítására a
siker reményével működni lehet.</p>
<p>A ki magától a hosszú szónoklattól el nem aludt, azon segített a
jezsuiták laudanuma; a dissidensek horkoltak; a hű karok és rendek
alig várhatták, hogy a marschall összecsapja a testes iratot, s ők
felállván helyeikről unisono felkiálthassanak: «helyeseljük!»</p>
<p>Hanem a mint a choralis lelkesedés hangja elcsendesült, mielőtt
a marschall ráüthette volna a pecsétet a megszavazott törvényre,
egy mély dörgő hang felkiáltott valamelyik ablakfülkéből:</p>
<p>– Nye poz wolim!</p>
<p>Az ellenmondó Sziczinszky volt.</p>
<p>E fatalis kiáltás után hirtelen felszakítá az ablakot és
kiugrott azon át az utczára.</p>
<p>Ha benn marad a teremben, bizony darabokra aprítják! Hanem künn
az utczán nem bántja senki. A követ teste sérthetetlen az
országgyülés előtt és azután tizennégy napig; csak benn a teremben
forog abban a veszélyben, hogy a szomszédjai levágják a nyakát, ha
kimondja a veszedelmes szót, vagy a torkába fojtják azt, ha
észreveszik, hogy ki akarja mondani. <span class="pagenum"><a name=
"Page_236" id="Page_236">-236-</a></span></p>
<h3>XVII.</h3>
<p>Mert az rettenetes egy szó: «nye poz wolim!»</p>
<p>Az egy maga több, mint a király és a nemzet. Az lefújja a
papirról a porzóval együtt a ráirt betüket; egy embernek a szava
megsemmisíti az egész nemzetnek az akaratát. Ez az absolutizmus, a
mit az egyes polgár gyakorol az egész ország fölött. Az orosznál
«czar kazál», a lengyelnél «nye poz wolim». Ott: «én»: «egy úr»:
«parancsolom». Itt: «én»: «egy jobbágy»: «nem engedem». Dæmoni
jelszó mind a kettő.</p>
<p>A ki a «nye poz wolim»-ot kimondta, az teljes életére el volt
veszve, mint ember. A háza táját elkerülte rokon, jóbarát, ismerős.
Cselédjei megszöktek az udvarából, jobbágyai kiköltöztek falujából,
mert annak a bérese és parasztja is ki volt péczézve s botba
futott, ha más határba ment. A házához vezető utakat elárkolták, a
hidakat letörték, marháit bitangba hajtották s ő maga szabadnak
lett kikiáltva, mint a madár. A tizennégy nap leteltével úton,
útfélen lelőhette, agyoncsaphatta akárki. Szántóföldei ugaron
maradtak, mert a jobbágy nem szántott többé robotban; a cselédek a
kapufélfától vettek búcsút, s a nemes ember tenyere nem arra való,
hogy azt az eke szarva feltörje. Ezentúl már csak úgy fog
éldegélni, mint nomád őseink: maga eljár az erdőre, nyulat, őzet
lőni, s az egyetlen asszony, a ki híve maradt, a király elvetett
szeretője, az alatt a kertben kapálgat, borsót fejt, káposztát
öntöz: abból élnek. Őszszel gomba is terem az erdőn, azt
összegyűjtik, s a somból lehet pálinkát főzni. Ha a tenger közepén
egy korál-zátonyon laknék, nem volna jobban száműzve.</p>
<p>De azért meg van az az öröme, hogy egy egész országot halomba
dönthetett! Egy szava elég volt, hogy a nagy alvó óriás fülébe
kiáltva, mikor az legjobban álmodik hatalmas <span class=
"pagenum"><a name="Page_237" id="Page_237">-237-</a></span>
hadseregről, dicső csatákról, fényes diadalokról, fölébressze azt,
s aztán ne lásson mást, mint lánczokat, rongyokat és férgeket a
testén.</p>
<p>S erre elég volt az ő egyetlenegy szava.</p>
<p>Hogy mi lett annak a következése, azt csak képzelete mesélte el
neki, mert hisz hírmondó nem taposta le a füvet az ő házának
udvarán, hogy elmondja neki, hányféle ellenség dúlja azóta az
országot? hogy a muszkák már elfoglalták Lithvániát s Lembergig
száguldoznak portyázó hadaik, hogy a svédek már Varsó alatt
harczolnak; hanem beszélt neki éjszakánként a tűzfénytől vereslő ég
alja; köröskörül a láthatáron felgyújtott falvak, városok lángja
pirítja meg az eget: ott mindenütt ellenség jár. Az ő vidékét
kikerüli az. Mikor az elvadult, bozóttá vált földek határához ér, a
hol az utat benőtte a tövis, ott megfordítja a lovát, s igyekszik
az átkozott földről elmenekülni, a hol a gazda maga sem eszik
kenyeret.</p>
<p>S az ellenmondás dæmonának öröme telt ebben. Hozzá csak a
csatatéren jóllakott hollók látogattak el, azokkal
beszélgetett.</p>
<p>A király fut. Nincs hová fejét lehajtania. Mint a szarvast a
kopófalka, úgy üldözi az ellenség. Ég a lába alatt a föld. És
mindez egy embernek egy szavába került; egy kicsiny kis embernek, a
kit nem vesz észre senki, csak a mikor felgyújtja az országot,
akkor jegyzik fel a nevét. S ebben a lángban van boszú és dicsőség.
A ki szeret ezeknél melegedni, miért ne gyújtaná fel a hazáját, ha
megharagudott a királyára?</p>
<p>Az elátkozottaknak voltak ünnepnapjaik is. Mikor a megbélyegzett
ember éjjel valami nagy égés verőfényét látta az égen, akkor
hajnalban elindult azon táj felé. Nem kellett félnie, hogy
honfitársaival találkozik össze. Ott az ellenség jár: – jó
czimbora! Attól már nem kell neki félni. Azok is tisztelték az ő
átkozott hírnevét. Olyankor aztán örömhírekkel megrakodottan tért
haza a puszta lakba, s friss vad helyett friss rémtetteket rakott
fel az <span class="pagenum"><a name="Page_238" id=
"Page_238">-238-</a></span> inséges asztalra. De hát nem többet
ért-e az az úri asztalok minden csemegéinél, hogy gróf
Konyeczpolszky elfogta a lázadó kozák vezér, Bogdán feleségét és
fiát, s megölette mind a kettőt. A kozák vezér aztán visszafordult,
ő meg Konyeczpolszky várát foglalta el, annak is volt felesége és
két fia: azokat a kozák a lengyel tábor szemeláttára keresztre
feszítteté, «mint Krisztust és a két latort a Golgotán!» – Hogy a
kiüldözött socianusok, a kozákokkal együtt visszatérve,
összefogdosták a kolostorból a szerzeteseket és az apáczákat, s
kényszerítek őket egymással házasságra kelni, s úgy vitték el
rabságra; hogy Csapliczky lengyel vezér az elfogott kozák hetmánt,
ki városostól együtt feladta magát, kivégezteté: de nem hóhér keze
által, hanem szakácsával ölette le, ezt a csúfságot egy egész
ország vére sem lesz elég lemosni. Ha agyonkínoztatta volna, azt
még megbocsátaná a kozák, de hogy a szakácsával ölette le, mint egy
ludat: azt nem.</p>
<p>S az elátkozottnak ezt jólesett tudni.</p>
<p>Fut már a király és a királyné; pusztáról pusztára! A mely
házban este lefekszik aludni, abban nem talál nyugtot reggelig! A
svéd had elfoglalta nagy Lengyelországot. A főrendek csapatostól
sietnek eléje; nem harczolni: meghódolni. Csak Krakkó áll még, az
őrzi a koronát, a kincstárt, a templomok ékszereit és a pactum
conventumokat.</p>
<h3>XVIII.</h3>
<p>A király és a királyné futottak pusztáról pusztára.</p>
<p>Hasztalan fordultak a föld minden potentátjaihoz, Lipót
császárhoz, XIV. Lajos királyhoz, azoknak maguknak is mind nagy
bajuk volt akkor.</p>
<p>Különös idők jártak. Az égen üstökös csillag rémképe kisértett
éjszaka s nappal álnapok rajzoltak kettős keresztet a
firmamentumra: a csillagászok világromlást jósoltak a Mars és
Saturnus közelgő conjunctiójából, s Varsó alatt <span class=
"pagenum"><a name="Page_239" id="Page_239">-239-</a></span> olyan
nagy földrengés volt, hogy a házak ledőltek. S a mi az égben és a
föld alatt végbement, az történt a föld felett is.</p>
<p>Nemcsak Lengyelországban pusztítottak a lánczaikat széttört
rabszolgák, az egész világ tele volt futó királyokkal. Nápolyban
Masaniello halász fordította fel a trónt; Moszkvában a lázadó nép
előtt kellett fedetlen fővel meghajolni Alexis czárnak; Sztambulban
Ibrahim szultán számára fonták a selyem zsinórt az elégületlen
janicsárok; Lipót császárt saját országában keresték fel a magyar
kurucz hadak, s Anglia királya I. Károly szobája ablakából nézte,
hogy tákolnak össze egy alkotványt lába előtt, a mi aligha vérpad
nem lesz, s maga XIV. Lajos is futott Párisból saját népe elől.</p>
<p>Egyik földi király nem segíthetett a másikon.</p>
<p>– Forduljunk az égi királyhoz! Szólt ekkor az özvegy Radziwill
herczegné Luiza Mária királynénak.</p>
<p>Az özvegy (csak özvegy menyasszony!) akkor volt legvirulóbb
hajadon korában. Férjhez menetelekor neki is új nevet adtak: «Mária
Kazimirá»-t. A kik szerették, azután «Mariettá»-nak hívták, s a kik
rettegték később «Kazimirá»-nak jegyezték föl.</p>
<p>– Forduljunk segélyért az égi királyhoz! S ha már nincs más
hely, mint Krakkó: vándoroljunk mi asszonyok szent Szaniszló
vértanú sírkápolnájához, gyalog és mezítláb.</p>
<p>Szaniszló vértanú, Lengyelország védszentje, megérdemelte
nagyon, hogy nemzete tiszteletben tartsa; ő nemcsak az égi világban
volt szószólója hazafiainak, hanem ezen a földön is sokszor
kisegítette őket. Mikor már minden segélyforrás kiapadt, a
végveszedelem idején, megnyitotta szent Szaniszló a kincstárát, s a
mi kegyes adományképen abban összegyűlt évek alatt, oda adta a
királynak hadviselésre. Mindig hozzá fordultak a végszükségletben
és soha sem tagadta meg busás segélyét. Az ilyen aztán az igazi
szent! A ki megérdemli, hogy a királyné és udvarhölgyei
<span class="pagenum"><a name="Page_240" id=
"Page_240">-240-</a></span> kiszálljanak czifra hintóikból s
lehuzva piros sarkú czipőiket, selyem harisnyáikat, napokon át,
kavicsos, göröngyös utakon keresztül, porban és sárban, hosszú,
mértföldekre nyuló búcsújárásban, alázatosan közelítsenek felé.</p>
<p>Kitartottak. A nők erősek, ha valamit fölfogadtak, s az égiekben
legalább hűségesebbek az erős nemnél.</p>
<p>Mikor már csak egy napi búcsújáróra voltak Krakkótól, szemközt
rohan rájuk egy felriadt raj, a Krakkóból menekülő nép e rémhírrel:
«Krakkó alatt az ellenség!»</p>
<p>Asszonyok, leányok, férfiak, koldusok, nagy urak, hintók,
talyigák, lovasok, gyalogok, összekeveredve, egymást rémítve,
kergetve.</p>
<p>A hol a két futó had összetalálkozott, ott azután meg kellett
állni. Egyik a másikat tartóztatta fel. Ez is ütközethez
hasonlított: csakhogy az volt benne az eldöntő kérdés, hogy
melyiknek a rémülete nagyobb? Az viszi el a másikat magával. A
keletről jövő búcsújárók a kozákok dúló hadáról beszéltek, mely
hátuk mögött jö hömpölyögve, mint az áradat; a nyugatról jövők
pedig a nagy futásról, melylyel a pilaviczi ütközetből a svéd sereg
elől felbomolva porlott szét a lengyel nemesi felkelő had, s
védtelenül hagyta Krakkót. A várparancsnok ott közelít nehéz
társzekereivel, a mikre az ország kincsei, a korona, a királyi
jogar, a szent Szaniszló ezüst koporsója vannak sietve felhányva.
Merre futni velök?</p>
<p>A királynak csak egy okos embere volt: a bolondja.</p>
<p>– Meneküljünk a koronával együtt Ausztriába! kiálta Wawra, s
általános volt a helyeslés.</p>
<p>– Fussunk át a határon!</p>
<p>A király és a királyné is ezt találták legokosabb tanácsnak.</p>
<p>Hanem ekkor egy minden zsivajon túldörgő mély férfihang kezdett
úrrá lenni a zűrzavar fölött.</p>
<p>– Hallgassuk Zamojszkyt! zsivajgja a nép, s utat nyitott egy
porlepett lovag előtt, kinek két ágra nyúló fekete szakálla hosszan
terült le bivalybőr pánczélos mellén. <span class=
"pagenum"><a name="Page_241" id="Page_241">-241-</a></span></p>
<p>Zamojszky János mintaképe volt az igazi lengyel nemesnek.</p>
<p>Vagyonban gazdagabb mint a király; czímeiben «a római szent
birodalom herczege», Sandomir nádora, Zamojszcze várának örökös
ura. S a hogy termetével betölté azt az óriásra szabott pánczélt,
úgy betölté tetterővel a magán viselt czímeket.</p>
<p>Fia volt annak a Zamojszky Jánosnak, a ki Báthory Istvánt
megválasztatta lengyel királynak s az ellen trónkövetelőt,
ausztriai Miksa főherczeget, hadseregestől együtt foglyul ejtette,
ki az orosz czárt a lengyel trón zsámolya elé térdelni kényszeríté,
ki Zamojszcze városában épített egy várat és egy tudományos
akadémiát – a saját költségén.</p>
<p>A fiára maradt örökségül megmutatni, hogy mire való a mesés
kincs, az erős vár, és a tudományok háza.</p>
<p>Akadémiájában neveltetett Lengyelország számára tudósokat, jó
hazafiakat és becsületes embereket: a várában pedig tartott jó
katonákat és hatalmas tüzérséget. Palotája tárháza volt a művészet
és díszmű-ipar remekeinek, miknek beszerzéséhez a jó izlést
franczia és olaszországi utazásában szerezte meg. Háza mindig
otthona volt minden hazai és külföldi tudósnak.</p>
<p>– A király futhat az országból, ha úgy akarja; de a korona nem
fut el a lengyel földről.</p>
<p>Ezt akarta az a dörgő hang tudtúl adni.</p>
<p>– Még áll Zamojszcze vára! s ha kell, daczolni fog a kerek
világgal. A kinek még van szíve, jőjjön velem. Nyitva a kapum jó
barátaimnak, s nem nyilik meg ellenségnek soha!</p>
<p>A király nem vette magára a kérdést, hogy van-e szíve? Ő a
bolondja tanácsát kivánta követni.</p>
<p>Luiza Mária mit tehetett volna egyebet, mint hogy férjét
kövesse?</p>
<p>S ha a királyné azt határozta, hogy a határon túl fusson: nagyon
természetes, hogy udvarhölgyei is vele menjenek. <span class=
"pagenum"><a name="Page_242" id="Page_242">-242-</a></span></p>
<p>Hanem egy alak kivált a sok közül. Mária Kazimira, a két
iker-leány egyike.</p>
<p>– Én nem hagyom el ezt az országot, mely engem leányának
fogadott; ezt a földet, melyben férjem hamvai nyugosznak. Én megyek
Zamojszcze várába!</p>
<p>S ez a mondás oly szikra volt, mely lángot gyújtott egyszerre
ezernyi ezer elbusult szívben. A gyávából hős lett, mikor azt
látta, hogy a gyengék leggyengébbike, egy özvegy, a ki még gyermek,
lép előre, szemközt az ellenséggel, s azt mondta: én jobban
szeretem a hazámat, mint az életemet!</p>
<p>A királyi pár azon vette észre, hogy udvaronczaival együtt
magára marad.</p>
<p>Luiza Mária szíve megdobbant Mária Kazimirának e nagy
elhatározásától. Keblére vonta az ifjú nőt: legkedvesebb kegyenczét
s marasztalni kezdé.</p>
<p>– Hogy mennél te Zamojszcze várába, hogy élnél ottan –
egyedül?</p>
<p>Zamojszky János pedig már akkor abból az egy szózatból megtudta,
hogy ez a nő az, a ki az ő szívére legméltóbb ebben az
országban.</p>
<p>– Nem fog egyedül élni Zamojszczéban e hölgy, nemes királyném:
hanem élni fog, mint az én párom, az én feleségem, Zamojszk
úrnője.</p>
<p>S minthogy Mária Kazimira gyalog volt és mezitláb, félkezével
fölemelé őt magához, s odaülteté maga elé a nyeregbe s azzal a
bámulat zaját túldörgő hangon kiáltá hadnagyának:</p>
<p>– Vágtass előre Zamojszczéba! Lakodalomra készüljenek! Nászmenet
jön a házhoz! Ezt az egész vidám társaságot itten meghivom magamhoz
násznépnek! A ki vigadni akar, jőjjön az én házamhoz! Szívesen
látott vendég lesz mindenki!</p>
<p>S azzal szerelmes jegyesét egy előjáratott hintóba ültetve, a
kocsi mellett lovagolva kisérte Zamojszczéig; az egész menekülő
tömeg: asszony, gyermek, férfi, úr, <span class="pagenum"><a name=
"Page_243" id="Page_243">-243-</a></span> koldus, gyalog, lóháton,
szekéren tódult a nyomába, s mindnyáját befogadta Zamojszcze
vára.</p>
<p>És hét napig nem volt vége-hossza a lakodalomnak, a hol a
násznép egy egész vidék menekülő népsége volt. Ide futottak a
Wisznovieczky herczegek, az ifjú Koributh, s a Szobieszkyek anyja
Theophila, két leányával; a környék nemessége kincseivel és
gyermekeivel. Mindannyinak volt helye a vőlegény lakában.</p>
<p>Zamojszkynak telt az ilyen vendégségre. Tárházai tele
felhalmozott eleséggel; pinczéi borokkal. Az úri lakomáknál ezüst
tányérról evett minden vendég. Csak a kést, villát kellett magával
hoznia hazulról, s a vendégszerető házi gazda tréfái közé tartozott
az, hogy mikor a vendégei egy narancsot felszelnek, vagy egy diót
feltörnek, abból mag helyett fényes aranyak hulljanak a
tányérára.</p>
<p>Ezzel a lakomával felelt Zamojszky a svéd királynak a pilaviczi
győzelemre.</p>
<p>S a tréfa annyira meglepte a győztest, hogy elkerűlte Zamojszcze
várát.</p>
<p>János Kazimir király és a királyné pedig futottak a határon
túl.</p>
<h3>XIX.</h3>
<p>A pilaviczi ütközetből megfutott lengyel főurak nem tartották
elég nagy sárnak azt, a miben megúsztak, még benne is akartak
maradni. Mind oda sereglettek a győztes svéd királyhoz, átadni
hódolatukat.</p>
<p>Egész «Nagy-Lengyelország» meghódolt az idegennek, s a nemes
urak jártak karöltve Varsó utczáin a svéd lovagokkal s hagyták
écossaiset tánczolni az asszonyaikat a Wasa fejedelmek veres
dragonyosaival.</p>
<p>Csak egy hiányzott közülök, a kinek a távolléte nagyon feltünt:
Zamojszky János herczeg.</p>
<p>A svéd király nagy elfogadási ünnepélyt rendezett, a minek diæta
nevet adott, s arra meghivó leveleivel felszólítá <span class=
"pagenum"><a name="Page_244" id="Page_244">-244-</a></span> a
megjelenésre a meghódított Nagy-Lengyelország főnemeseit. Zamojszky
is közöttük volt.</p>
<p>Mind siettek megjelenni; csak Zamojszky küldött kimentő levelet
a svéd királynak.</p>
<p>Válogatott derék mentsége volt: jobbat nem is kereshetett
volna.</p>
<p>– Nem mehetek; mert azon a napon a király inasának a lakodalma
van, s azon nekem ott kell lennem!</p>
<p>A királynak az inasa ő maga volt.</p>
<p>– No megállj! Majd viszek én hát neked násznépet is, meg
muzsikát is lakodalmadhoz.</p>
<p>Károly Gusztávnak igen jó czíme volt háborút indítani
Lengyelország ellen. – A lengyel király egy levelet írt hozzá,
melynek a boritékán a svéd király nevét követő czímek elszámlálása
után csak kétszer volt odatéve etcætera. Háromszor kellett volna
odatenni.</p>
<p>Ennek a harmadik «etc.»-nak az elmaradása elég ok elpusztítani
egy egész nemzetet.</p>
<p>Ekkor született meg először Lengyelország felosztásának a
terve.</p>
<p>A svéd király felhívta Alexist, az oroszok czárját, Bogdánt, a
kozákok fejedelmét, a brandenburgi herczeget és II. Rákóczy
Györgyöt, Erdély nagy fejedelmét, hogy oszszák fel magok között
Lengyelországot. A négy utóbbi fejedelem ráállt: csak az orosz
habozott még.</p>
<p>A lengyel nemesség négy oldalról megtámadva, saját országgyülése
által az önvédelem eszközeitől megfosztva, királyától elhagyva, az
ellenfelek között leghatalmasabbik karjai közé veté magát:
meghódolt a svéd királynak, s azt hívta meg Varsó fővárosába.</p>
<p>Úgy hullott a svéd király kezébe Lengyelország, mint egy érett
alma.</p>
<p>Aki pedig az alatt Krakkót elfoglalta, az Rákóczy György
volt.</p>
<p>A svéd király aztán megtanította a lengyel nemes urakat szelíd
erkölcsökre. Az nem azért hívta össze az országgyülést,
<span class="pagenum"><a name="Page_245" id=
"Page_245">-245-</a></span> hogy egy ember kiáltó szava azt
mondhassa: «nem akarom», hanem azért, hogy egy ember megmondja a
többinek: «én így akarom!» s a többi hallgasson. Úgy hívták azt
csúfságból, hogy «néma országgyülés».</p>
<p>És a nemes főuraknak és a követeknek ott künn kellett hagyni a
kardjaikat a folyosón, mikor az országgyülésbe beléptek. Elhagyni
az elválhatlan kardot, amire a tanácsteremben is jól esik
hivatkozni! A kinek a kardját elvették, az nem is tehet mást, mint
hogy hallgat.</p>
<p>A svéd király azt is tudta, hogy hogyan kell adót kivetni, és
behajtani? s a szűz nemesi vállak megtanulták azt viselni.</p>
<p>A barbaroktól féltek a lengyel főurak, hogy azok elpusztítják,
fölégetik a királyoktól ápolt kultura remekeit. Inkább égtek volna
azok porrá és hamuvá! A svéd elküldte azokat diadaljelül
Stockholmba, a Viasdova királyi palota remek szobrai, Dolabella
nagy festményei elvándoroltak a Wásák palotáiba.</p>
<p>A vad scytya fajtól féltek, ki a fogoly nemes urakat keresztre
feszítteté, élve elsíroltatá; s a kihez menekültek, az még
roszabbat tett velök: kigúnyolta és lenézte; s igaz nemesre nézve
ez az igazi keresztrefeszítés, élve eltemettetés.</p>
<p>Az Athosz hegyi barátok, az olympi püspök fanatizált népe,
tűzzel-vassal pusztította a római hitű lengyel templomait,
kolostorait; a czivilizált svéd protéstáns volt: az nem üldözte a
jezsuitákat, csak épen nevetni járt a szertartásaikra, s
belekaczagott a misemondás antiphonáiba; nem gyilkolta le, csak
összecsókolgatta a szent szűzeket, s a misemondó ruhákba, a papi
kasulákba és szutánokba a trombitásokat és dobosokat öltözteté fel,
úgy parádézott velök Varsó utczáin. És minden közhelyen
nevetségessé tette a lengyel nemzeti viseletet; az ő tollas
kalapja, szalagoktól repkedő tarka öltönye lett a divat.</p>
<p>A «néma diæta» az egész országot jelentette.</p>
<p>Hanem ekkor is volt egy ember, a ki azt merte mondani:
<span class="pagenum"><a name="Page_246" id=
"Page_246">-246-</a></span> «Nye poz wolim!» Zamojszcze ura: az
utolsó otthon maradt nemes, a ki azt merte üzenni a királynak: «én
nem mehetek ma te hozzád, mert a király inasának a lakodalmára kell
mennem!»</p>
<p>– No hát majd elmegyek én arra a lakodalomra! mondá Károly
Gusztáv, s megjelent Zamojszcze vára előtt, a vendégsereggel.</p>
<p>– Szállok az úrnak!</p>
<p>A násznép azt mondta:</p>
<p>– Állok eléje! S megkezdődött az «áldomásozás».</p>
<p>Húsz napig tartott ez az áldomásozás-koczintás – mozsarakkal!
Húsz napig szóratta Károly Gusztáv tűzgolyóit és bombáit Zamojszcze
várára. A lakodalmas ház, a gyönyörű palota, melyen olasz művészek
kezei remekeltek, a diadalmenetek képeivel fedett falak, a
drágakövekkel rakott mozaikok, a könyvtár, a ritkaságok muzeuma,
mind korommá égett. Három millió tallér értéke volt a kincsnek, a
mi a király inasának a lakodalmát megbánta.</p>
<p>– Csigavér! szólt nevetve Zamojszky, s megcsókolta szép
Máriáját. Ne búsúlj miatta! Jövő évben másikat építünk
helyette.</p>
<p>S aztán levezette a nejét a palota alatti boltozatok alá, s
megmutatta neki a felhalmozott kincseket, a mikből még pompásabb
palota is kitelt a leégettnél.</p>
<p>Egy nap aztán félbehagyta a bombázást Károly Gusztáv.</p>
<p>Zamojszky másnap küldött neki egy hordó lőport, izenetével.</p>
<p>– Úgy látom, hogy elfogyott a lőporod. Adok kölcsön.</p>
<p>A király erre odaküldé heroldját a vár kapujához.</p>
<p>Zamojszky a felhívó trombitaszóra megjelent a bástyán.</p>
<p>A herold felszólítá a király nevében, hogy ne hagyja tovább
pusztítani se várát, se népét, hódoljon meg.</p>
<p>Zamojszky nevetve válaszolt:</p>
<p>– Nem tett a király még eddig semmi kárt az én váramban, s
ágyútekéitől még nem sérült meg más, mint <span class=
"pagenum"><a name="Page_247" id="Page_247">-247-</a></span> egy
vénasszonynak a fejkötője, aki az ablakon kinézett, meg egy
pulykának a farka, a mi az udvaron sétált.</p>
<p>E sértő gúny a hatalmas ország-hódítónak egész haragját kihívta.
Az ostrom újra megindúlt, s szakadatlan ágyúzás után a svéd hadak a
várfalakat rohammal készültek elfoglalni.</p>
<p>Zamojszky tudta azt, hogy mi vár reá.</p>
<p>Kézen fogta, átölelte Mária Kazimirát.</p>
<p>– Kedves galambom, mondá neki. Holnap lesz a lakodalmunk utolsó
napja; következik a bezáró táncz: a fegyvertáncz. Lehet, hogy új
vendégeink jönnek. Te vagy a gazdasszony: neked kell őket
elfogadnod, ellátnod mindennel. Jer velem, megmutatom a kamarádat,
a honnan a konyhára te adsz majd ki a «nagy vacsorára».</p>
<p>Azzal levezette a fiatal feleséget még egy boltozattal alább,
egy mély pinczébe.</p>
<p>A nagy vacsorához valók ott voltak hosszú sor tonnákba elrejtve.
Drága kincs: lőpor.</p>
<p>– Hallod-e, gyémántom, ma vagy holnap rohamra indul az ellenség
s Isten kezében van sorsunk. Amennyi férfi van Zamojszczeban, az
mind a falakon fog harczolni, meg nem tér onnan, hacsak győztesen
nem. Az asszonyok pedig összegyülnek itt a boltozatok alatt, a mik
fejünk felett vannak. Köztük van Grizelda testvérem, a
Wisznovieczka herczegleányok, Szobieszka két hajadon leányával,
Konyeczpolszky Jaromir neje: a lengyel nők ős mintaképei, szentek
az égben, hívek a földön. Itt várják a harcz kimenetelét. – Mikor
az el fog kezdődni, te lejösz a bolt alá egyedül, s itt várod, hogy
érted jőjjön valaki; bezárt ajtónál. – Nem fogsz félni egyedül?
Nem. Mária Kazimira nem tudja, mi a félelem. – Tehát vársz. – S ha
férfihang lesz az, mely a zárt ajtón keresztül megszólít, akkor
felkiáltasz: «gloria in excelsis!» s sietsz kinyitni az ajtót; ha
pedig női hang, a mi megszólal künn, akkor azt mondod: «dies iræ:
dies hodierna!» A mai nap a harag napja! <span class=
"pagenum"><a name="Page_248" id="Page_248">-248-</a></span></p>
<p>Akkor tudod, hogy veszve van minden; akkor tudod, hogy mit kell
tenned.</p>
<p>Mária Kazimira megszorítá hős férje kezét. Úgy lesz.</p>
<p>– Hallod, már kezdi az ágyúzást az ellen! Isten veled.</p>
<p>Megcsókolták egymást. Mária Kazimira becsukta magára a vas ajtót
és egyedül maradt. S az ezüst kargyertyatartóban égő viasz fáklyán
számolá, meddig tart még az élet? Talán addig, míg az a
viaszgyertya csonkig leég? Még akkor is alig volt több, mint
gyermek. Második menyegzőjéhez a mindennapi éji zene az ágyúdörgés
volt s a feje fölött megütött boltozatok döngése.</p>
<p>Várt sokáig. Az ágyúdörej megszüntével semmi hang sem
hallatszott ide alá a felvilágból. Ki tudja, mi történik odafenn? A
harcz rémképei végig vonultak lelke előtt. Ha megannyi hős is
minden férfia Zamojszczenak, a hatalmas svéd sereg előtt meg nem
állhat összetöretlenül. Történnek-e még csodák a földön? Talán ha
valaki erősen imádkozik ott mélyen a föld alatt, meghallja azt, a
ki ott lakik a magasban a csillagok fölött.</p>
<p>Mikor már a viaszgyertya a végső ízén égett, léptek és hangok
hallatszottak a vasajtóhoz vezető lépcsőzeten: férfi léptek, férfi
hangok.</p>
<p>Mária Kazimira kitörő örömmel rohant az ajtót felnyitni, s a
mint azt kitárta, a vakító fáklyafény aureolájában egy ismeretlen,
idegen férfi lépett eléje. Egy délczeg ifjú, a hősregék tüneményes
alakja: sisakja, vértezete ezüsttől, aranytól ragyogó, vértől és
koromtól szennyes; kard, lándzsa nyomától horpadt és tépett, arcza
diadalmámortól szilaj, gyöngéd fájdalomtól érzékeny, hódító és
szelidítő egyszerre. – Ez arczot nem látta Mária Kazimira még soha,
ez nem volt a mindennapi vendégek között! Az égből kellett ennek
ide leszállni.</p>
<p>Az ifjú belső hévtől reszkető, harangzúgásként zengő hangon
mondá az ifjú nőnek:</p>
<p>– Asszonyom: a diadal miénk! A svéd szétverve! Hanem hős férjed
elesett. <span class="pagenum"><a name="Page_249" id=
"Page_249">-249-</a></span></p>
<p>Az ifjú nő, annyi ellenmondó indulat, ily nagy egymás ellen
lázadó érzések küzdelme alatt ájultan rogyott össze.</p>
<p>Mikor felocsúdott, a nemes hölgyek körében találta magát, s ott
meglátta ismét azt az ifjút, ki mély sírjában a diadal és a gyász
hirét hozta meg neki. Most már nem volt fegyver, pánczél rajta;
selyem köntösben volt, s egy nő lábainál térdelt, annak a térdeit
ölelte át, annak a kezeit halmozta el csókjaival s örömtől zokogva
rebegte: «óh anyám! édes jó anyám!»</p>
<p>Az a nő volt Szobieszky Theophila.</p>
<p>A hős nevét megmondá a vár-udvarról felhangzó diadalordítás:</p>
<p>– Éljen a mi megszabadítónk, Szobieszky János.</p>
<h3>XX.</h3>
<p>Ki volt ez a Szobieszky János? s hogy jött az most ide?</p>
<p>Kezdjük az ismertetést a hősök anyjánál.</p>
<p>Szobieszky Anna, a nagy Zolkievszky leánya volt; azé a hős
lengyel vezéré, ki Moszkvát ostrommal foglalta el, s a minden
oroszok trónját a lengyel királynak szerzé meg, és a czárt magát is
elfogta. A Viasdova palota boltozatán ott állt a kép, a mint
Zolkievszky a fogoly czárt lánczra verve viszi a lengyel király
elé. A képet Dolabella isteni ecsetje örökkévalóvá tette volna, ha
Nagy Péter czár el nem követi azt az istenölést, a mitől Attila is
visszaborzadt, hogy a nemzetét sértő remekművet a falról
levakartatá. Mert a művész remekét megsemmisíteni, valóságos
istengyilkolás.</p>
<p>E nagy hadvezér legvitézebb hőse volt Szobieszky Jakab. Ő maga
egy saját költségén kiállított ezredet vitt a hadjáratba.
Elindulásakor «az arany ezrednek» nevezték azt, ragyogó
fegyverzetéről; visszatértekor a «vas ezred» volt a neve. Ő tört be
legelső Moszkva kapuján.</p>
<p>Ez a Szobieszky Jakab győzte le a khoczimi ütközetben
<span class="pagenum"><a name="Page_250" id=
"Page_250">-250-</a></span> Ozman szultánt s diktálta neki a békét.
E dicsőséges harczban elesett Zolkievicz egyetlen hős fia, s csak
unokái maradtak meg, egy ifjú, Dániel, s egy hajadon,
Theophila.</p>
<p>Egy ütközetben a vakmerő ifjú Dániel tatárfogságba jutott, s a
fogoly herczeget a tatár lefejeztette, fejét elküldte
Stambulba.</p>
<p>Csak az egyetlen unoka maradt meg, Theophila. Ez örökölte a
Zolkieviczek egész roppant hagyatékát; kincseiket, gyülöleteiket,
és hazaszeretetüket. Ennek lett a férje Szobieszky, a khoczimi
győző, a ki ezt a három kincset meg tudta kétszeresíteni.</p>
<p>A mi Theophilának legelső gondja volt: mesés váltságdíjért
visszaszerezni testvére, a hős Dániel levágott fejét. Annak a
számára épített fényes kápolnát Zolkievben; s aztán mikor a két
fia, Márk és János annyira megnőtt hogy a szót megérté, minden
reggel elvezette őket ebbe a kápolnába s letérdelteté nagybátyjuk
siremléke elé, s újra meg újra elmondatá velük az esküt, hogy
nagybátyjuk halálát nem hagyják megboszúlatlan.</p>
<p>De nemcsak vad dühvel készíté elé fiai lelkét nagy feladatukra,
a mívelt külföld legjobb tanárait hozatta el Zolkievbe, s ahogy
növekedtek gyermekei, egymással vetélkedve lovagias
testgyakorlatokban, úgy gyarapodtak tudományban és művészetben. A
gyermek János úgy tudott bánni az ecsettel is, mint a kelevézzel és
karddal: eltalálta az emberfőt; élethíven az ecsettel, halálhíven a
fegyverrel. Költő volt és troubadour; elragadó szónok. Már
gyermekkorában arra szoktatta az apja, hogy vele vitatkozzék,
szabatosan és kifejezésteljesen. Kezdje a szabadság kultusát azon,
hogy még az egyetlen emberrel szemközt is, kit az isteni törvény
maga tesz korlátlan urává, az apával szemközt is, tartsa meg
függetlenségét, mit nem a durva nyerseség, hanem ész és öntudat
tart fenn.</p>
<p>S mikor kinőttek az iskolából a fiúk, akkor az apa kirepíté
<span class="pagenum"><a name="Page_251" id=
"Page_251">-251-</a></span> őket a világba: tanúljanak repülni a
maguk szárnyain. Theophila gyermekeinek búcsúzásakor a két család
czímerét egyesítő paizst adott át, a spártai anya e jelszavával:
«vagy ezzel, vagy ezen!»</p>
<p>A két hösfi nem szerelmi kalandokat, nem élvezeteket hajhászni
ment a világba. Azt a helyet keresték föl mindenütt, a hol zivatar
volt. Angliát beutazták Cromwell nagy küzdelme idején; Nápolyt
felkeresték, mikor Masaniello volt az úr, s Párisban harczoltak
mint köztestőrök a liga ellen.</p>
<p>S akkor összebeszéltek, hogy beutazzák – Törökországot.
Felkeresik magát azt a leghatalmasabb ellenfélt, a kivel apáik
annyi végzetes harczot vívtak, saját titokteljes birodalmában:
tanulmányozzák a rejtelmes óriást, ki egész Európát fenyegeti,
tulajdon udvarában. Elmentek együtt Stambulba.</p>
<p>A keleti tündérmesék világának közepette érte őket utól a
gyászhír, hogy atyjuk meghalt, – s a még annál is nagyobb gyász,
hogy hazájok haldoklik.</p>
<p>Ez a hír hazahivta őket. Nem kerültek a hosszú, de biztos
tengeri útra, hanem lóra ültek, – merre legegyenesebb az út
Sztambulból hazáig – Thráczián, Bulgárián keresztül, át a Dunán
Oláhországba, azon keresztül a podoliai határig, egy napot sem
pihenve s megrövidítve az éjt.</p>
<p>És végtűl végig a hosszú úton, a mi szemközt jött rájok, az
elfogott lengyel honfitársaik tömege volt, kiket, mint a csorda
barmot, hajtottak rabságra, vásárra, tatárok, oláhok, kozákok. Egy
hosszú processió, több, mint kétszázezer ember, rabkötélre füzve; a
papok, apáczák egymáshoz kötözve, s az embernyáj félmezítelen és
korbácsütéstől vérző tagokkal; megannyi nemes alak!</p>
<p>A két Szobieszky elkeseredett dühvel állta útját e
gyászmenetnek. Csekély csapat volt kiséretük; de az első csata után
megszaporodott az. A foglyokról letépték a rablánczokat, s a
levágott kisérők fegyvereit adták kezeikbe, s <span class=
"pagenum"><a name="Page_252" id="Page_252">-252-</a></span> aztán
mint a hógomoly nőtt egyre az úti kíséret. A két hősfiú
hazatértében felgombolyítá a rabságra vitt lengyel tábort, s
hadsereget gyűjtött az ellenség földén, s ezzel a felszabadított
rabokból összetákolt haddal, melynek fegyvere az elkeseredés,
taktikája a halál megvetése, rohanta meg az ellenségek
leghatalmasabbikát, a svéd királyt Zamojszcze ostroma alatt és
legyőzte azt. Legyőzte ugyanazzal a haddal a legvitézebb svéd
sereget, mely mint a polyva porlott szét az ellenségek
legmegvetettebbike, a kozák paraszthad előtt!</p>
<p>Ez volt Szobieszky János első diadala.</p>
<p>Tudta jól, hogy az egyetlen helyen, mely még Lengyelországból
meg nem hódolt az ellenségnek, ott kell találnia azt a nőt, a ki a
Szobieszkyek anyja! Nem volt több húsz évesnél. Az anyai csók
jutalmáért vágyott.</p>
<h3>XXI.</h3>
<p>A földre tiport óriás testébe visszatért a lélek. Ez a húsz éves
ifjú volt az ő lelke, nemtője, sorsa.</p>
<p>Szobieszky János nem maradt Zamojszcze várában. Nagy munkája
volt, sietett. Megverte az ellent, megcsókolta az anyját; a
harmadik volt feltámasztani hazáját.</p>
<p>Mint az itéletnapi arkangyal kiáltó szava a halottakhoz:
«keljetek fel!» úgy hangzott végig az országon ébresztő hívása. A
hadseregek a földből támadtak elő.</p>
<p>Ha a lengyel alkotmány szerint joga volt egy embernek azzal a
szóval, hogy «nye poz wolim» szétrobbantani az egész országgyülést,
megtagadni adót és hadsereg-állítást a kormánytól; de viszont az
egyes kerületeknek megint szabadságuk volt az országgyülés
rendelete ellen konfederálni, s a szövetséges gyülésben venni fel,
a mit az országgyülés elejtett. Egyetlen egy kerület is
protestálhatott az országgyülés ellen, s joga volt mást határozni,
mint az országgyülés. Ezuttal a konfederáczió mentette meg
Lengyelországot. <span class="pagenum"><a name="Page_253" id=
"Page_253">-253-</a></span></p>
<p>Szobieszky sietett visszahívni az országba a királyt és
királynét, s azután megindult első diadaltól lelkesült hadserege
élén, a királypárt oltalmazva, Varsó felé.</p>
<p>Közeledtének híre is győzelem volt már. A lengyel főurak, a
papok és nemesek, kik a svéd hódítónak olyan könnyen esküdtek
hűséget, olyan könnyen el is feledték az esküt, s tömegestől
szöktek el Varsóból, megtértek bűnbánattal saját királyukhoz.</p>
<p>Minden lépésnél nőtt az óriás, s Varsó alatt már egyenlő magasan
hordta fejét az eddigi győztessel.</p>
<p>Károly Gusztávot az utolsó lengyel főnemes is elhagyta. Ez volt
Radziejowszky maga. A háború okozója. A ki hazájába behívta az
ellenséget. Ő is visszatért a királyhoz. – Kezeire, lábára, nyakára
lánczokat veretett, úgy ment a király elé, bűnbánón, vezekelve,
meghunyászkodva.</p>
<p>– Itt vagyok. Büntess meg. Én már elítéltem magamat; ítélj el te
is. Inkább te nálad a rostély mögött, mint az idegennél.</p>
<p>(Károly Gusztáv kanczellárrá tette a honárúlót: s a rostély
börtönt is jelent.)</p>
<p>Olyan jól megtudta magát gyűlöltetni a hódító rövid hatalma
alatt, hogy a lengyel királyhoz, ki népének nemcsak földéről, de
szívéből is ki volt űzve, visszatéríté az országát. Kénytelen volt
odahagyni Varsót.</p>
<p>János Kazimir és Luiza Mária a nép üdvrivallása mellett tértek
vissza fővárosukba, honnan az ellen sietve elvonult.</p>
<p>És Luiza királyné ismét karjába szoríthatá itt a másodszor is
özvegy asszonyt, ki az alatt a rövid idő alatt, hogy egymástól
távol voltak, egy egész csodákkal és rémekkel teljes korszakot élt
keresztül. Lelkületök között oly végtelen nagy lett a különbség. A
királyné folyvást futásban, egy remegő férj kezétől vonatva, kinek
nincs sehol megmaradása, folyvást imádkozva, kétségbeesve,
oltalomért rimánkodva, a távoli ágyúdördűléstől tovább futva; az
özvegy ifjú hölgy pedig megszokva az éjt, napot egygyétevő
<span class="pagenum"><a name="Page_254" id=
"Page_254">-254-</a></span> harczi lármát, a véres arczokat, a nők
lángoló honszerelmétől átgyullasztva, a hős férfiak mesés
erényeiben megdicsőülve, emlékében egy nagy hős gyásza, reményeiben
egy még nagyobb hős aureolája: – egymástól mi távol szakadtak
ők!</p>
<p>Hanem Bethunné Leonora, a másik, az hű képmása maradt a
királynénak: az vele futott, félt, imádkozott, olyan volt, mint
ő.</p>
<p>A két Szobieszky diadala végig hangzott egész Európán.
Rokonszenvező királyok küldték üdvözleteiket a visszahelyezett
királynak; a pápa ajándékozott egy ezüst sisakot, tetején arany
koronával János Kazimirnak, Luiza Máriának pedig adományozta a
husvét ünnepén megszentelt «arany rózsát», a legmagasabb
kitüntetést.</p>
<p>A két Szobieszkyvel egyszerre két Isten jött segítségére
Lengyelországnak. Még Allah is melléje állt.</p>
<p>Sztambulban mulatásuk alatt Szobieszky Márk, az idősebb testvér,
mély barátságot kötött az új nagyvezérrel, Küprili Mehemeddel. A
két testvér közül az öcsnek jutott a lángész, a bátyának a
megfontoló bölcseség. Márk bölcs szava ép olyan nagy diadalt
szerzett Lengyelországnak, mint János fegyvere. A török nagyvezér
megfordítá a tatár vazall fegyverének élét, s mely eddig a lengyelt
törte, az ő parancsára annak védelmében csorbult. Izla Ghirai khán
előbb szétverte a kozákokat, aztán elfogta Rákóczy György
hadseregét, s mire a svéd új erővel visszatért Varsó alá a
brandenburgi szövetségessel, már akkor a föltámadt lengyel
tetszhalott mellett egy arczvonalba sorakozva találta Izla khán
seregét.</p>
<p>S ez a diadal a másik Szobieszky, Márk bátya műve volt.</p>
<h3>XXII.</h3>
<p>A lengyel főváros, Varsó, a Visztula balpartján fekszik,
átellenében Prága, a külváros. A két hadsereg ott adott
<span class="pagenum"><a name="Page_255" id=
"Page_255">-255-</a></span> egymásnak találkozást a jobbparti
mezőnyön, Prága előtt.</p>
<p>A ki csak férfi névre érdemes volt Varsóban, az mind ment az
ütközetbe. Ez nem szólásmód. Valóban úgy volt. Három napig tartott
a harcz, megújulva minden reggel; s a lengyel asszonyok kiűzték
házaikból a férfit, a ki magától menni nem akart; új meg új
csapatok érkeztek a csatatérre; már az őszszakállú véneket, már a
tizenkét éves gyermekeket is csapatokra oszták, felfegyverezték s
oda küldték a vérmezőre. Menni kellett a rokkantaknak, a fellábbadt
betegeknek is s a papok, püspökök ott száguldoztak a csapatok élén;
egyik kezükben a kereszttel, a másikban a karddal, míg a nők a
hidfőket foglalták el, s a gyáva megfutamodót visszakergették az
ütközetbe.</p>
<p>A királyné és Mária Kazimira a balparti halmokról nézték e
rettenetes dráma lefolyását. Ott volt körülöttök Lengyelország
nemes hölgyeinek színe, virága: valamennyi közt legkitünőbb alak a
két Szobieszky anyja, Theophila.</p>
<p>A lengyel hősök ott remekeltek, feleségeik, anyáik, nővéreik,
szerelmeseik szemeláttára buzdítva a túlpartról áthangzó
üdvkiáltástól, új dühös rohamra elkeserítve a szélhordta
átokrivallás mennyei kardalától. Minő harczjáték volt az! Az egyik
parton egy nemzetnek valamennyi hős férfia, a másikon valamennyi
honszerető leánya s a hogy nem mozdul el helyéből a harczoló férfi
három nap és három éjjel, úgy tanyáz elszéledetlen a hölgysereg,
helyét el nem hagyva, dolgát meg nem únva a szabadban. Jöhet zápor,
szél, zivatar, égetheti a forró nap arczaikat, nem mozdulnak el
helyeikből, nem jut eszükbe éhség, szomj, félelem; nem alélnak el,
nem jön szemeikre álom. Csak a sebesültek ápolására gondolnak s a
harcz kimenetelét lesik reménykedve.</p>
<p>Ott ül a királyné is egy dombon; egy fordított dob a trónja. Az
égető napszurás ellen nappal, a hideg szelek ellen éjjel, egy
vállára vetett darócz szűr védi.</p>
<p>S aztán mutogatják egymásnak: az ott az én hősöm! <span class=
"pagenum"><a name="Page_256" id="Page_256">-256-</a></span> az a
tiéd! Megismerik őket zászlóikról, fegyverzetükről. S mikor egynek
a hőse lefordul lováról, nem szabad sírásnak hangzani! Vissza kell
fojtani a könyeket a szívbe.</p>
<p>A harmadik nap is leszállt már s az ütközet még nem volt
befejezve. A tatár lovasság egyszer már keresztül törte a svéd
sereg derekát, s egész a király testőrseregéig hatolt. Izla khán
dárdája Károly Gusztáv mellvértjén hajlott el; de elhajlott. A
testőrcsapat állt, mint az érczfal, s estefelé a lengyel sereg
balszárnya össze volt törve.</p>
<p>A túlpartról látták az asszonyok, hogy dől meg egy dandár a
másik után: a svéd had egyre előre nyomul.</p>
<p>Ekkor hangzott fel az első jajkiáltás ajkaikról.</p>
<p>És ez oly rettenetes hang volt, hogy megrendíté a harczolókat.
Az éj sötétje nem volt elég hatalmas szétválasztani a küzdő
feleket; a lengyel nők jajszava nem hagyott pihenést a harcznak. A
vezérek kazalokat gyújtottak fel a mezőn, a zászlótartók fáklyákat
vettek kezeikbe lobogó helyett, hogy a harczolók láthassák egymást,
s mikor a felhős ég koromsötét éjszakát borított a földre, ott
lehetett látni e rémes bolygófényeit a temetőnek, a mint
előre-hátra száguldoztak, egymást üldözték, keresték, összecsaptak,
kialudtak, újra kigyuladtak.</p>
<p>A fáklya fényénél messzire kitünt a király alakja. Aranykoronás
ezüst sisakjáról messziről rá lehetett ismerni.</p>
<p>Egyszer aztán az ezüst sisak eltünt. Nem esett el a király: csak
csukláját rántotta sisakja fölé; s aztán futott. Feladta a
csatát.</p>
<p>A néző asszony-tábor hogy elhallgatott egyszerre! Ebben a
némaságban volt a legnagyobb fájdalom.</p>
<p>A királyné láztól reszketve rogyott a földre. Vége
mindennek.</p>
<p>A svéd fáklyák előre nyomultak a balpart mentében.</p>
<p>Most egy új dandár állítá meg őket; a fáklyáktól körüllángolt
körben egy ifjú lovag vágtatott, arany harczbárdját magasra emelve.
<span class="pagenum"><a name="Page_257" id=
"Page_257">-257-</a></span></p>
<p>– Az ott Szobieszky János!</p>
<p>– Az én fiam! Kiáltá Theophila. Imára, nők. Le térdeinkre!
Kiáltsunk Istenhez!</p>
<p>– Nem, nem imádkozunk most, kiálta egy másik asszonyi hang. Nem
olvasó kell ide, hanem tüzérkanócz! Ágyukat ide! Hozzatok
ágyúkat!</p>
<p>E szózatot Mária Kazimira hangoztatá.</p>
<p>S pillanatok mulva ott voltak az ágyúk: az asszonyok maguk
töltötték, irányozták, lobbantották el azokat, oda tüzelve a folyón
keresztül az ellenség közé, a hol legsűrűbb a tömeg.</p>
<p>Luiza királyné láztól reszketve bámulá azt a fekete ruhás
gyermeket: az ő kis kedvenczét, Mária Kazimirát, a mint özvegyi
fekete ruhájában ott parancsnokolt az ágyúüteg közepett, maga
irányzá, maga vezénylé a lövésre a halálszóró ércz-csatakígyókat,
utat seperve a lángfény közepett harczoló hős számára, a vértezett
embertömegek között, a kik omlottak előtte, mint a kaszált
rend.</p>
<p>Szobieszkynek egy asszony segített harczolni; egy asszony, a ki
imádja őt és hazáját; a varsói hármas nagy nap utolsó
éjszakáján.</p>
<hr class="tb" />
<p>Győzött-e e döntő ütközetben a svéd? azt nem mondhatja meg
senki. Csodák történtek; égi, földi tünemények.</p>
<p>Még egy hatalmas nagy haderő állt Lengyelország határán: Alexis
orosz czár hadserege.</p>
<p>A svéd király őt is felhívta Lengyelországon megosztozni.</p>
<p>S az orosz azt mondta rá: osztozni bizony jó!</p>
<p>Csak az a kérdés, hogy kinek a köntösén megosztozni, a
lengyelén-e, vagy a tieden?</p>
<p>Az orosz czárnak több szüksége volt a keleti tengerpart
tartományaira, mint egy darab, megszelídíthetlen lengyel nép lakta
sivatagra. <span class="pagenum"><a name="Page_258" id=
"Page_258">-258-</a></span></p>
<p>Az éhes farkas azon tanakodott magában, hogy a két dulakodó bika
közül melyiket vágja le?</p>
<p>Istenitéletre bízta a dolgot.</p>
<p>Alexis előhozatta az ukraniai pusztának két legszilajabb
bikáját; tüzes billogvassal az egyikre rásütteté Lengyelország
czímerét, a másikra Svédországét, s aztán országnagyjai és vezérei
szeme láttára egymásra bocsátá a két dühödt vadat a sorompok
között.</p>
<p>Ez döntse el: a svéd bukik-e el, vagy a lengyel?</p>
<p>A lengyelország czímerét viselő vad törte le a másikat.</p>
<p>Ez volt az oraculum.</p>
<p>A sors úgy rendelé, hogy Alexis czár ne Lengyelországot rohanja
meg, hanem a jó barátot, a svédet. Osztozni a szövetségessel jó: de
belőle még jobb.</p>
<p>Károly Gusztáv, a míg Lengyelországot leigázni járt, egyszer
csak azt vette észre, hogy a háta megett a szövetségese elfoglalja
az ő legszebb tartományait: Liefland, Kurland, Finnland egy
kardcsapás nélkül odavesz. Akkor aztán hanyatthomlok futott haza
Lengyelországból, a saját birodalmát védelmezni a szövetséges társ
ellen.</p>
<p>Ahogy elmulasztja a háromhetes zivatart egy holdmegújulás: úgy
tűnt el Lengyelország földéről minden ellenség. Még havak előtt nem
volt több szabad lengyel föld, mint a mit Zamojszcze vára ágyui
tisztára sepertek, s ma már nem volt ellenség a haza földén.</p>
<p>S mind ez két Isten csodája, és a két Szobieszky hőstette
volt.</p>
<p>Nem sokáig voltak ketten.</p>
<p>Szobieszky Márk a szlobodiszai ütközetben elesett. Kár ifjú
hősvéreért; de még nagyobb kár bölcs eszéért, mert vele együtt
húnyt el a töröklengyel szövetség. Most azután már csak egy Isten
és egy hős maradt, Lengyelország számára csodákat elkövetni.</p>
<p>Hát nem elég az? <span class="pagenum"><a name="Page_259" id=
"Page_259">-259-</a></span></p>
<h3>XXIII.</h3>
<p>A királyné haldoklott.</p>
<p>Testi és lelki szenvedések megtörték életerejét. Elvégezte, a
mire küldve volt és semmi tenni valója sem volt már a földön.
Kifáradt a küzdelemben annyi külellenséggel, egy magában
meghasonlott nemzettel, s egy minden nagyra képtelen királylyal: –
a sorssal magával.</p>
<p>A Visztula partján sétálva egy napon, miután hasztalan
vitatkozott visszavonó országnagyjaival, e keserű szókra fakadt:
«ergo moriendum!» (No hát haljunk meg!)</p>
<p>Ez volt az ifjú deli Cinq Mars lovag utolsó szava, mikor a
vérpadra lépett. Gonzaga Luiza Mária «ezt» ismételte.</p>
<p>Érezte, hogy meg fog halni; hogy meg kell halnia.</p>
<p>A franczia udvari orvos, a királyi csillagász s az irgalmas
szűzek minden betegápolói nem birtak halálos baján segíteni. Mi
baja volt? Az «élet!» Ebből kellett kigyógyulnia.</p>
<p>«Ergo moriendum!»</p>
<p>A halál sejtelmeivel szívében, a királyné odahivatta két
kedvenczét, Leonorát és Mária Kazimirát. Két gyűrűt vont le
ujjáról. Az egyik egyszerű csontgyűrű volt, a másik
aranykarika.</p>
<p>– Ez a Gonzaga-gyűrű, mondá a haldokló, Leonora kezét megfogva;
ami úgy fénylik rajta: nagyanyámnak egy szál körültekert haja. Ez a
gyűrű talizmán: boldogság, szerelem, hódító varázs lakik benne. Ezt
neked adom Leonora. Azután Mária Kazimira kezét vonta magához, s az
arany karikát annak az ujjára húzta. Ez is talizmán: a Gonzaga
herczegnők jegygyűrűje volt mindig: ezzel a gyűrűvel jár a
hatalom.</p>
<p>S mikor odavonta magához Mária Kazimira fejét s megcsokolá
homlokát, ezt sugá neki:</p>
<p>– Ez a homlok koronát fog viselni. A királyné meghal, s utána te
jösz. <span class="pagenum"><a name="Page_260" id=
"Page_260">-260-</a></span></p>
<p>Pedig még akkor élt a király is.</p>
<p>Hogy kinek adta Leonora a Gonzaga-gyűrűt? nem tudjuk még; hogy
Bethune marquisnak nem, annyi bizonyos. Mária Kazimira az arany
karikát Szobieszky jegygyűrűjével cserélte ki. A varsói napok
jegyezték el őket, s soha egymáshoz illőbb pár nem találkozott
egymással a földön.</p>
<p>A királyné ajtajában ott várt már a vőlegény küldötte,
Matheinszky Máté, a mátkakoszorúval, a mi rozmarinból volt
fonva.</p>
<p>A királyné maga tette fel a koszorút Mária Kazimira fejére,
megküldve a vőlegénynek a szokásos mátka-tálat.</p>
<p>A lakodalom napján, ősi szokás szerint, még hajnalban,
napfölkelte előtt, mikor még minden sötét volt, fáklyavivők
seregétől környezve jött el a vőlegény menyasszonyáért, kisérve
pompában ragyogó daliái, huszárjai csapatjától, ő maga gyémántoktól
tündöklő vőlegényi köntösben, paripájának zablája, patkója vert
arany, csótárja, nyerge igazgyöngy és smaragd-kövektől fénylő; a
királyi palota előtt fogadta a főkanczellár maga a nászmenetet. A
királyné volt az örömanya; ő vezeté kézenfogva Mária Kazimirát az
oltárhoz; s a pápai nuntius, Odescalchi, adta az ifjú párra az
áldást. (Rövid időn az eskető áldozárból pápa lett, az egybeadott
vőlegényből, menyasszonyból királyi pár, s az örömanyából –
halott.)</p>
<p>Egész serege a poetáknak várta a templomajtóban az ifjú párt,
verseit egyszerre valamennyi igyekezve össze-vissza szavalni
előttök. Délutáni négy óráig nem szakadt vége a lengyel és latin
epithalamium-szavalásnak. A lakoma a királyi palotában kezdődött
meg, s ennek minden terme a meghívott vendégekkel volt tele, kik a
vőfély Matheinszky Máté hívására egyenkint az új pár elé léptek, s
menyegzői ajándékaikat odarakták eléjök egy márvány asztalra, hogy
az, ha márványból nincs, leszakad a kincsek terhe alatt. Arra
elkezdődött a lakoma; hordó számra folyt a tokaji bor, s mellé a
lelkesült áldomások; éjfélután félrevitték az asztalokat, bevonták
veres <span class="pagenum"><a name="Page_261" id=
"Page_261">-261-</a></span> bársony szőnyeggel a termek padlatait s
kezdődött a táncz.</p>
<p>S a reggel nem új napot hozott, csak a tegnap folytatását;
lakoma, zene és táncz, dicsbeszéd és áldomás váltogatták
egymást.</p>
<p>S még a harmadik nap is csak folytatása volt a menyegzőnek, a
násznép a vőlegény házához kisérte a menyasszonyt, s ott még
nagyobb volt a pompa, mint a királynál. Az étkező asztalok arany
csipkés abroszokkal megterítve, tányérok, billikomok ezüstből,
velenczei kristály és porczellán a hölgyek számára; a drága
csipkékkel szegélyezett asztalkendők odaszegezve az asztalhoz, hogy
az inasok el ne csenhessék, s a lakománál felhordva minden, a mit
csak a négy világrész izeset teremt, ételek hód-farkból és
medvetalpakból, a lengyel asztal ínyencz különlegességei, franczia
és magyar borok; s aztán a drága jó dohány, a minek a kultuszát a
pipával a lengyel már akkor oly magasra vitte, hogy estefelé a
terem egyik végétől a másikig nem lehetett látni. A harmadik nap
estéjén már a felhevült fők exotikus állapota tetőpontra jutott: az
áldomás-iváson a nemes urak összekaptak; «kard ki kard!» hamar
kimondott jelszó, a kardok összepengettek az asztal fölött: a
felszolgáló inasok uraik segélyére rohantak; a zűrzavar, a tombolás
általános lett, hajdusereg, bámész nép, maga a muzsikáló
czigánybanda berohant a terembe; kristályt, porczellánt összetörni,
az asztalkészletet, ezüst tányért, billikomot elkapkodni, egymást
agybafőbe verni; kard csattogott, buzogány pufogott, a vér s a bor
összevegyült a padlón, úr és tolvaj dulakodott egymással s az
«amabilis confusio» alatt a vőlegény és menyasszony és a királyné
udvari kiséretével a belső szobákba elmenekültek.</p>
<p>Mert ez csak rendes lefolyása volt az úri lakodalomnak s az ifjú
pár örülhetett a szerencséjének ezúttal; mert ősszokás szerint, a
míg a lakodalmat az általános tülekedés, melyben az asztal étszerei
közprédává kerülnek, be nem <span class="pagenum"><a name=
"Page_262" id="Page_262">-262-</a></span> fejezi, addig ők
magányukba vissza nem vonulhatnak, s ha a násznép hét napig
megtartja az illendő tartózkodást, ez csak az ifjú pár vesztegzárát
hosszabbítja meg.</p>
<p>A királyné maga vetkőzteté le az ifjú menyasszonyt, s
megcsókolta, úgy hagyta ott vőlegénye nászkamarájában.</p>
<p>Aztán ő is haza ment s lefeküdt ahhoz a vőlegényéhez, a kinek a
csókja csak a másvilágon ébreszt fel. Meghalt.</p>
<h3>XXIV.</h3>
<p>A mint Luiza Mária lehúnyta a szemeit, vele együtt Lengyelország
jobb napja is lehúnyt. A vihar újra hallatá távoli dörgését, s a
láthatáron köröskörül vészthirdető felhők tornyosúltak.</p>
<p>Küprili nagyszerű hadjárata megindult az egész keresztyén világ
ellen; a tatárhad ismét ellenségűl tört be a határon; a kozák
elővette régi boszúját s csatlakozott hozzá; János Kazimir
segélyért kiáltott minden barátságos hatalomhoz. Követei bejárták
az udvarokat. Mindeniknek más dolga volt, nem jöhetett. Bécshez
bízott legtöbbet. Onnan visszatérő követétől várta a vigasztaló
biztatást. A visszatért követ a hozott izenetet Wawrának adta át,
(oka volt rá, egyenesen nem adhatta azt át a királynak.)</p>
<p>– Itt van a bécsi segély! mondá a bohócz. Hol? Nem látod? Itt a
dobozban. Hadsereget ma nem küldhet Bécs a lengyel királynak; de
megsegíti az özvegy embert: küld neked hét arczképet: uralkodó
családi herczegasszonyok képei mind. Választhatsz közülök
feleséget.</p>
<p>A királynak nagy zsebű franczia kabátja volt, abba dugta az
arczképeket. Azután lement sétálni a palotája parkjába.</p>
<p>A palota földalatti boltüregeinek ablakai e parkra néztek; azok
börtönök voltak, nevezetesebb államfoglyok számára. <span class=
"pagenum"><a name="Page_263" id="Page_263">-263-</a></span></p>
<p>Ez ablakok egyikéből asszonyi énekhangot hallott a király
felrévedezni. A hang ismerős volt, és megfoghatatlan, hogy támad az
egy börtönből elő, hová asszonyokat nem szoktak elzárni soha.</p>
<p>Oda ment a király. Bekémlelt a kettős vasrostélyon át az
ablakon.</p>
<p>Lobogó szövétnek világítá meg a mély börtönüreget.</p>
<p>Ott hevert annak a fenekén, redves szalmán, egy lánczra vert
férfi, kiben a király a meggyalázott férjet, Radziejowszkyt ismerte
meg. Az ének egy asszony ajkairól jött, ki a földön fekvő fogoly
fejét ölében tartá. Az asszony kis fia pedig a fogoly
lánczszemeivel játszott. Egy gyóntató barát térdelt a fogoly
lábainál s az utolsó kemetet adta fel a haldoklónak. A nő halotti
zsolozsmát énekelt.</p>
<p>És a király megismerte a nőt is, a gyermeket is.</p>
<p>A férj visszatért az elárult királyhoz, bűnbánva, bünhödésre
készen, a hol az elengedett vérpad után a börtön várt reá, s a nő
visszatért az elárult férjhez, hogy megoszsza vele börtönét.</p>
<p>Ez a nő holnap reggelre özvegy lesz, s az a kis fiú árva
lesz.</p>
<p>János Kazimir, mint a kisértet-üldözött, rohant el e helyről,
fel palotájába.</p>
<p>Valami nagy elhatározás fogamzott meg lelkében.</p>
<p>– Ez a nő holnapra özvegy lesz, s ez a kis fiú árva lesz.</p>
<p>– Nos? hát választottál a hét herczegnő közül? kérdezé a
bolond.</p>
<p>– Egyikét sem! Hozd elő papi taláromat, add ide camaorámat,
pásztorbotomat. Megyek a kolostorba vissza.</p>
<p>És azzal egy asztalra rakva a koronás ezüst sisakot, az arany
vezérbotot, kardot, övet, sarkantyúkat: felvette hajdani bibornoki
jelmezét újra.</p>
<p>– Vedd át, mondá Wawrának, a királyi jelvényekre mutatva. És
mondd meg az országnagyoknak, én Isten országát keresem, s
visszaadom nekik a földit. <span class="pagenum"><a name="Page_264"
id="Page_264">-264-</a></span></p>
<p>És ennek a hírül adását a bolondjára bízta!</p>
<p>Az a nő lehetett már özvegy; az a fiú lehetett már árva.</p>
<p>János Kazimir még egyszer megjelent az országgyűlés előtt, hogy
megmondja az ország rendeinek: «Ti meguntatok engem s én meguntalak
titeket». Azzal kiköltözött Párisba s lett Saint-Germain des Prés-i
apátúr. Hogy azután mindvégig mily jámbor életet élt, arról
beszélnek eleget Ninon de L’Enclos és az özvegy L’Hopital marquisnő
memoirjai.</p>
<h3>XXV.</h3>
<p>Zolkiev valóságos kis paradicsom volt. A leggazdagabb és a
legmíveltebb lengyel főúri családnak székhelye; a természet
szépségei egyesítve az építészet és művészetek minden remekeivel.
Ide hozta Szobieszky János ifjú szép nejét, boldogsága tavasz
korában, s az új pár szerelme által igazán paradicsom lett
Zolkiev.</p>
<p>A hol két ily nemes lélek összetalálkozik, eszményi szépségben
arczra, alakra egymáshoz illő; jellemében, hajlamában egymásnak
tulajdon mintája, ugyanazon gondolatok, ugyanazon álmok osztályosa,
az érzelmek kimeríthetlen mélységével, a nő és férj lelke annyira
egymásba olvadó, mint a szivárvány ellentétes szinei; az ott a
paradicsom.</p>
<p>A mesébe illő harczok hőse egyszerre királya és rabszolgája volt
nejének; boldog csak annak mosolyában; aggódó csak annak elmélázó
arcza miatt. Hisz e méla arcz mögött nem rejlett bánat, csak az a
titokszerű sejtelem, a mit a nő érez, mikor közelegni érzi az időt,
mely egy új világot s abban egy jóslatteljes életet, vagy talán
halált fog hozni.</p>
<p>A hős nem gondolt babéraira, csak arra a piczi gyöngyös
főkötőre, a mit Mária Kazimira rózsás ujjai hímeztek. Pihenhetett
csatabárd és vadászfegyver az agancsra <span class=
"pagenum"><a name="Page_265" id="Page_265">-265-</a></span>
akasztva; tombolhatott nyugtalankodva a mén az akolban; a csaták
hőse azzal foglalkozott, hogy az elejtett gyöngyszemet fölszedje s
a tű hegyére adja. A hadvezér költő is volt és énekes, festő és
szobrász; tudott szavalni és játszani; mindez annak a szolgálatába
állt, hogy ifjú nejének arczáról eloszlassa azt a felhőjét az «édes
bánatnak».</p>
<p>Egyszer azután e tündér-napfénytől beragyogott paradicsom
közepébe berohan egy rongygyá tépett alak, kinek arczán a por és
sár csak a friss sebhelyeket eltakarni jó; csak hangjáról ismerni
rá. A jó Mateinszky Máté az, a volt vőfély.</p>
<p>– Nem csókolózás napja ez, Szobieszky János! Kozákok és tatárok
kétszázezernyi haddal törtek be a határon, Doroszenszko hetman és
Adel Ghirai khán a vezérük, Küprili Achmed hadat izent
Lengyelországnak, fél hazánk lángba és vérbe van borulva.</p>
<p>– Hát a király? kérdé Szobieszky.</p>
<p>– Nincsen király. Leköszönt, pap lett, elbujdosott.</p>
<p>– Hát a hadsereg? A poszpolita?</p>
<p>– A hadsereg feloszlott, mert nem kapott zsoldot; a kincstár
üres s a poszpolita nem ült fel, mert a diætát szétrobbantotta egy
«nye poz wolim».</p>
<p>– Hát mi van még?</p>
<p>– Semmi sincs. Te vagy magad. Te vagy király, hadsereg,
Lengyelország.</p>
<p>– Megértettem.</p>
<p>Mondá a hős s azzal megcsókolva szép feleségét, azt mondá
neki:</p>
<p>– Te drágám! rögtön kocsira ülsz és utazol Francziaországba.
Lajos király majd pártodat fogja. Halljak felőled jó hírt, te
felőlem inkább semmit!</p>
<p>Az engedelmes asszonyt hű leventéi kíséretében azonnal útnak
indítá. Azt csak nem engedheti, hogy a kozák kezére jusson, s úgy
bánjanak vele, mint Konyeczpolszky feleségével. <span class=
"pagenum"><a name="Page_266" id="Page_266">-266-</a></span></p>
<p>Aztán sietett megfelelni annak a feladatnak, hogy most ő legyen
király, hadsereg és Lengyelország.</p>
<p>Mit talált maga előtt?</p>
<p>Egy rongyos, félmeztelen hadsereget, melynek már kilencz hónap
óta nem fizettek zsoldot; mindössze tízezer embert.</p>
<p>Kiosztá közöttök saját kincseit. A mi ingó vagyona volt, mind
oda adta a hadseregnek. A zúgolódókat kibékíté; egy hó alatt
húszezer főre emelte a hadsereget, s azzal rögtön szemközt ment a
betörő ellenséggel. Tizenötezer lovasa volt és ötezer muskétása. Az
ellenségnek meg volt kétszázezer harczosa.</p>
<p>S nem vakmerő, mithikus hős kalandra indult ki Szobieszky.
Átgondolt terve volt: merész és dicső. A katonai lángésznek egy
villáma, mely, amely perczben meggyullad, le is üt; oly merész és
nagy terv, minő Nagy Sándor perzsiai hadútja, minő Hannibal italiai
hadjárata, minő Hunyadi János belgrádi győzelme, lehetetlen,
kimagyarázhatlan, de igaz.</p>
<p>Azt a kis sereget elosztá kétfelé. A nagyobb részét, a
tizenötezer lovast, elküldte Wisznovieczkyvel az ellenség
hadseregét megkerülni, meghatározva az útját és a találkozás
helyét.</p>
<p>Akkor a megmaradt ötezer muskétással és ágyú-telepeivel
egyenesen közé veté magát az egész töméntelen ellenséges
hadnak.</p>
<p>Egész dandára fellázadt ellene, mikor egyedül látta magát annyi
ellenség közepett. Árulást kiáltott a szemébe. De Szobieszkynek
emberfölötti hatalom volt adva. Mikor felállt hadserege közepett s
csengő hangjának varázsával elmondá előtte vakmerő, de dicsőséges
tervét, a lázadó katonák odaborultak lábaihoz, s a nyomai porát
csókolva, esküdtek, hogy követni fogják mindenhová, a halálba
is!</p>
<p>De Szobieszky olyan helyre vitte őket, a hol a halált ők
osztják, nem ők veszik.</p>
<p>A podhaiczei hegyek felé fordulva, odaveté magát a <span class=
"pagenum"><a name="Page_267" id="Page_267">-267-</a></span> kozák
sereg közepébe, s szinlelt futással becsalta azt egy előre
kiszemelt szűk hegyi útba s akkor irtóztató pusztítást követett el
benne.</p>
<p>Az ellenség csontjain keresztül azután bevonult diadalmasan
Podhaicze városába.</p>
<p>Az csak nyilt város, de a hegyi utak a hozzájárást hatalmasan
védhetővé teszik.</p>
<p>Jól számított. Az ellenség boszút fog esküdni a kudarczért;
minden erejével a kis dandár ellen fordul, mely egy sáncz nélküli
város közepébe ékelte magát, hogy azt ott összemorzsolja.</p>
<p>Jól számított. Egyik horda a másik után jött oda Podhaicze alá
temetőt keresni magának; kozák és tatár, s a mit keresett, azt
megtalálta. Tizenhat napig tartott az ütközet, hol egy nyilt város
falai közt egy maroknyi had védte magát tenger sokaság ellen, s az
összes ellenhad még nem talált egyebet, mint temetőt magának. Az
ötezer lengyel olyan bástya volt, a mit nem lehetett összetörni.
Tizenhat napig nem hallott felőlük senki semmi hírt. Tizenhat napig
volt általános búcsújárás Lengyelországban, a harangzúgás templomba
hítt mindenkit, imádkozni az ellenség közé eltemetett Szobieszkyért
és összes hős bajtársaiért. Csak imádkozni érte, segíteni nem
sietett a nagy óriás. A hó leesett már, s hóban nem szeretnek a
nemes urak hadakozni.</p>
<p>A tizenhatodik nap reggelén már az utolsó töltények járták. De
hajnalban kigyulladtak a hegytetőn a várva-várt jeltüzek. Ott
közelít Wisznowieczky! kiálta Szobieszky katonáinak, s azzal
csatarendbe állítva megtizedelt hadtestét, kirontott vele az
ellenségre, melyet hátulról a hegyekről alárohanó Wisznowieczky
fogott két tűz közé; a kozák és a tatár, a tizenhat napos ostromban
kifáradva, kiéhezve, a szűk völgy-katlanban megszorítva, tökéletes
kudarczot vallott; a Kalga szultán és Doroszenko attaman a harcz
estéjén békét könyörögve jöttek Szobieszky elé s térden könyörögtek
tőle kegyelmet. <span class="pagenum"><a name="Page_268" id=
"Page_268">-268-</a></span></p>
<p>A podhaiczei győzelem megszabadítá Lengyelországot, csodamódon s
egész Európa viszhangzott a diadal hírétől.</p>
<p>A podhaiczei hősök dandárát diadalkapukkal fogadta minden város,
s mikor Szobieszky az országgyűlésbe belépett, az ország egybegyűlt
rendei mind egy tömegben felálltak előtte, a mit csak a királynak
szoktak megtenni, s a kulmi érsek, a korona kanczellárja, e szókkal
üdvözlé őt:</p>
<p>– Te mentéd meg Lengyelországot! S aztán hasonlítá őt
Herkuleshez, Achilleshez, Apollóhoz s nevezte őt a «nagyok közt
nagynak, a nagyobbaknál nem kisebbnek s a legnagyobbak közt
egyenlőnek!»</p>
<p>Szobieszky pedig azt felelé rá, hogy Isten menté meg
Lengyelországot, s aztán beszélt igen egyszerű szavakban a diadal
legnagyobb részeseiről, a közkatonákról s kérte a rendeket, hogy
ebben a nagy lelkesedésben fizessék ki nekik a hátralevő
zsoldjukat.</p>
<p>S tán kifizették? Azt nem tették. Mikor fizetésről van szó,
akkor mindig «nye poz wolim!»</p>
<h3>XXVI.</h3>
<p>Királyok változtak, hanem az udvari bolond megmaradt. A csörgő
sipka nem esett választás alá. A bohócz állását két hatalom
biztosítá: az egyik a saját esze, a másik az osztrák aranyak. A
sipkájának a csörgése nem kevésbé tudott mosolyt varázsolni a
mogorva arczokra, mint az erszényének csörgése.</p>
<p>A podhaiczei diadal után azt mondá Szobieszkynek a bohócz:</p>
<p>– Hallottad-e már az örömhírt, mely rád vonatkozik?</p>
<p>– Hallottam. A feleségem fiút szült nekem.</p>
<p>– Nem azt. A rendek téged akarnak megkinálni a koronával.</p>
<p>– Gyönyörű, ép, egészséges fiú! <span class="pagenum"><a name=
"Page_269" id="Page_269">-269-</a></span></p>
<p>– Te léssz III. János király, ha egyetértesz.</p>
<p>– Nagyatyja nevére Jakabnak keresztelték!</p>
<p>– A «koronák» pártolni fogják jelöltségedet, mondá Wawra.</p>
<p>– Lajos király s az angol királynő tartották őt a keresztvizre,
folytatá Szobieszky.</p>
<p>– De hallgass hát rám, mikor én a koronáról beszélek.</p>
<p>– Ne beszélj nekem a koronáról, mikor én a fiamról szólok.</p>
<p>– Hallod? Híveid pártja ma éjjel Jablonovszkynál fog
összegyűlni, odajőjj.</p>
<p>– Ma éjjel én a feleségem elé megyek, a ki jön haza
Francziaországból s hozza magával a kicsinyemet, mondá Szobieszky,
megcsókolva a levelet, melyben Mária Kazimira az édes örömhírt
tudatá vele.</p>
<p>A bolond megrázta csörgősüvegét.</p>
<p>– Kár, hogy kettőnk közől az egyik bolond.</p>
<p>Hogy melyik volt az? nehéz volna megmondani. Az-e, ki
újszülöttének első mosolygását nem adta oda egy koronáért, s azt a
csörgetyűt, a mivel csecsemő fia játszik, többre becsülte annál az
arany jogarnál, a mivel a bepólált lengyel királyok játszanak?</p>
<p>Szobieszky elment a felesége elé, őt fele úton elfogadni. S a
lengyelek választottak aztán maguknak egy épen nekik való királyt:
egy tehetetlen nyomorékot, az ős «Piászt» vérből. Koributh Miskának
semmije sem volt királyi, csak a gyomra. Egy ülő helyében meg
tudott enni ötszáz narancsot. Megválasztották királynak.</p>
<p>Wawra megmaradt annál is udvari bolondnak.</p>
<p>– Komám, mondá a királynak. Te neked meg kellene házasodnod.</p>
<p>– Minek? szólt Koributh Miska, a király. Én nem vagyok «ember a
háznál».</p>
<p>– Van a római császárnak egy huga, Eleonora, vedd el: majd lesz
az «ember a háznál!»</p>
<p>– Biz az jó lesz! <span class="pagenum"><a name="Page_270" id=
"Page_270">-270-</a></span></p>
<p>Eleonora császári herczegnőnek derék, vitéz jegyese volt már
akkor, a lotharingi herczeg Károly; annak visszaküldték a
jegygyűrűjét, a herczegnőt szánra tették, mert tél volt az idő;
jégtől zajló folyamokon, hómezőkön keresztül, tíz mértföldet
vágtatva naponkint, elszállíták Lengyelországba s nagy hirtelen
összeeskették a czensztochaui kolostorban a szegény Koributh
Miskával, Lengyelország királyával.</p>
<p>Ezzel a franczia befolyás egyszerre ki lett szorítva az osztrák
által. A franczia udvaronczok kiszorultak a Viasdova palotából,
helyet kellett adni a németeknek s hangzott német szó a franczia
helyett.</p>
<p>A lengyeleknél akkor keletkezett az a népdal, a minek a
refrainja így hangzik: «Poki szviát szviatem; Polak Nyemczovi nye
bedzie bratem». «Elébb lát a világ véget, mint jó barát lesz
lengyel s német.»</p>
<p>A lengyel rendek dühösködtek a házasságért s a király miatt
hazájukon álltak boszút: hagyták dúlni az ellenséget. Mahomed
szultán vezérei óriási haddal áraszták el Lengyelországot.</p>
<p>A nyomorék király aztán megboszulta magát a rendeken azzal, hogy
kötött egy csúfos békét a szultánnal, melyben tartománya felét
átengedi a portának, s a megmaradt felét adófizetőjévé teszi.</p>
<p>Mahomed e békekötés után küldött Koributhnak egy pompás
elefántcsont dobozkát, abban volt a díszkaftány, mely a lengyel
királyt vazallhoszpodárrá alázza le.</p>
<p>A diæta felordított dühében s nem akarta elfogadni a kaftányt, s
felhívta Szobieszkyt, hogy űzze el trónjáról az áruló királyt.</p>
<p>Szobieszky annál jobbat tudott. Elűzte az ellenséget. A khoczimi
ütközetben megsemmisíté az egész tábort, mely Lengyelországot
leigázni jött, s visszafoglalt mindent, a mit a nyomorék király
elvesztett.</p>
<p>Koributh Miska király pedig még sem viselhette a díszkaftányt,
mert azon a napon, melyen Szobieszky <span class="pagenum"><a name=
"Page_271" id="Page_271">-271-</a></span> negyvenezernyi ellenséget
levágott, ő is megtette a magáét; Danczig várostól ezer darab
narancsot kapott ajándékba, s azt egy nap alatt mind megette.
Másnap meghalt. Elmondhatni róla, hogy a csatatéren halt meg.</p>
<h3>XXVII.</h3>
<p>Most már csakugyan ő rajta volt a sor: a mythosi hősön, kiről
meg van írva, hogy sasszárnyakon repült az ellenség elé s
teknöncz-lábakon közeledett a trónhoz.</p>
<p>A trónnak kellett eléje menni, hogy hamarább
összetalálkozzanak.</p>
<p>Mikor a nyomorék Koributh ledűlt a királyi székből, lehetett-e
egyébre gondolni, mint hogy helyébe a nemzet ünnepelt hősét
ültessék?</p>
<p>Lehetett bizony! A megüresült trónnak akadtak vevői!</p>
<p>A hová a német gyökeret vert, az ott megörökül. Az özvegy
királynénak s vele együtt a trónnak kérői akadtak. Az egyik volt a
hajdani vőlegénye: Lotharingi Károly, a másik bajor Fülöp. S egyik
sem jött üres kézzel. Károly kilencz havi zsold kifizetését igérte
a hadseregnek, két új vár építését, ötezernyi hadnak saját
költségén tartását s örök szerelmet a királynénak. Fülöp
megduplázott mindent, kivéve az örök szerelmet.</p>
<p>Két német párt küzdött egyszerre a lengyel trónért, s mind a
kettő nem sajnálta a pénzt, a mit a nemes urak mindenkor szivesen
fogadnak.</p>
<p>A nagy választási országgyűlés Európa közfigyelme alatt ment
végbe Varsóban. Országgyűlés, a minőhöz hasonlót azon század nem
látott.</p>
<p>A megyék annyi követet küldtek, a hányat nekik tetszett, ha két
jelölt lépett fel a követi megbizásért, nem vesztek rajta össze,
megválasztották mind a kettőt, ha három versenyzett, mind a hármat.
A hány jelölt pártot tudott magának csinálni, mind bekerült az
országgyűlésbe. <span class="pagenum"><a name="Page_272" id=
"Page_272">-272-</a></span></p>
<p>És a követeken kívül joga volt a «Kolo»-a megjelenni minden
nemesnek. A választási napon százezer lovas nemes volt együtt a
Vola mezőn, az országgyűlés épületét körülfogva s a százezernek
mind joga volt koronát adni, vagy megtagadni, joga volt azt
követelni és elfogadni.</p>
<p>A Kolóban összegyűlt ezer követ között egyetlen egynek a «nye
poz wolim» szava elég volt megsemmisíteni az ajánlott jelöltségét,
s ha a «szopa» és a «Kolo» megegyezett egy jelöltben, a százezer
közül odakünn egyetlen egy hang «nye poz wolim» elég volt arra,
hogy ne legyen belőle király.</p>
<p>Itt pedig már volt két jelölt, s mindegyiknek nagy pártja volt.
S mindegyiknek a pártja jól meg volt vesztegetve.</p>
<p>Hiszen ily tömérdek hadat heteken át együtt tartani, etetni,
itatni, ahhoz egy hadjárat költsége kell. S az előtanácskozás maga
huszonkilencz napig tartott. És az alatt folyvást érkeztek újabb
csapatok, a lengyel tartományok legtávolabb palatinátusaiból,
sztarosztáikkal, élükön a pompázó főnemesek, kísérve czifra
fegyverzetű német, oláh, kozák, tatár cseléd-néptől, soknak magyar
hajdui is voltak; előttük vitték a szalagoktól repkedő boncsukot, a
hetmani jelvényt, a buzogányos bulevát aranyból, ezüstből. A lovak
maguk, akkori divat szerint, megfestve tarkára, egyik párducznak,
másik tigrisnek, sörényük, farkuk biborpirosra, égszínkékre; a
lovagok öltözete, fegyverzete ragyog a drága kövektől. Mikor együtt
vannak, tengere az a drága prémnek, beszórva boglárokkal, miben
mint hajók vitorlái repkednek a szélnek eresztett zászlók
ezerével.</p>
<p>A harminczadik napon megérkezett maga a főmarschall, Szobieszky
János. Őt is kísérte a pompa; különb, mint a többié. Száz lobogót
hoztak utána, a mit az ellenségtől foglalt el. Testőrségét kétszáz
janicsár képezte. Ilyen másnak nem volt. Ezek voltak azok a
janicsárok, kiket Khoczimnél a leghősibb védelem után foglyul
ejtett, <span class="pagenum"><a name="Page_273" id=
"Page_273">-273-</a></span> nyomban megkegyelmezett, s a kik attól
a percztől fanatikus hívei lettek, s legvitézebb testőrei; a
meghódított ellenfél is imádta őt.</p>
<p>Az összegyűlt lengyel nemesség valóságos két táborra volt
oszolva, mind a két fél a maga jelöltjeért kardot húzni kész. Nem
királyválasztás szavazat szerint, hanem ütközet készült itt, a hol
előbb megmártogatják honfivérben a koronát, úgy teszik a fejére
annak, a kié a csatatér marad.</p>
<p>A legdühösebb lárma benn az országgyűlésben folyt. Mind a két
párt rajongott a maga jelöltjeért, az idegenért, a kit soha sem
látott. Nagy volt a lelkesedés! felvették az árát.</p>
<p>Ekkor lépett be a Kolo-ba Szobieszky. Mikor már a püspökök, a
nagyhatalmak követei rekedtté kiabálták magukat. Megjelenése
elcsendesíté a zajt, s egyenesen a szószékre lépett.</p>
<p>Hangja, ha akarta, a népviharon is uralkodott, most a csendben
az is csendes volt és nyugodt.</p>
<p>Csak igazságokat mondott: felmutatá mind a két jelöltet egymás
mellett, a lotharingit és a bajort, s kimondá mind a kettőről, hogy
egyik sem való a lengyel trónra. Tegyenek le mind a kettőről a
pártok, s válaszszanak egy harmadikat, egy hőst, egy igazán
királynak való férfit.</p>
<p>Mindenki feszült figyelemmel várta, mit fog mondani. Lesz-e
bátorsága így szólni: «magam vagyok az! én leszek királytok!»</p>
<p>Szobieszky meglepte mindannyit. Kimondá a nevet.</p>
<p>«E férfi a nagy Condé herczeg.»</p>
<p>E szóval szét volt robbantva egyszerre mind a két párt. Mind a
kettőben nagy száma volt a franczia szövetség hiveinek, s azok
innen is, túl is, tapsolni kezdtek a kimondott névnek s a harmadik
jelölt miatt felbomlottak a zárt sorok, megsemmisült mind a két
párt, s csak egy kiáltás hangzott: «éljen Condé!»</p>
<p>De Szobieszky ellenfelei, a hírére féltékeny, nagyságára
<span class="pagenum"><a name="Page_274" id=
"Page_274">-274-</a></span> irigy Paz grófok, addig tudták
halasztani a tanácskozást, míg beesteledett, s naplement után nem
szabad királyt választani.</p>
<p>Egy éjszaka pedig hosszú idő; reggelig a két német párt
jezsuitái tele harangozták a nemesi tábort Condé herczeg
eretnekségével, hogy nem hisz Istent, hogy pénteken húst eszik,
hogy nem gyónik soha! hajnalra már egész tömeg volt, mely a Vola
mezőn azt kiáltotta a nevére: «nye poz wolim!»</p>
<p>Nem volt hátra más, mint az ütközet! Kardra bízni a döntést: ki
legyen a lengyel király?</p>
<p>Már épen azon a ponton állt az országgyűlés, hogy minden ember
kardot rántson s azzal adjon jelt a Vola mezőn dandárokra
felosztott nemességnek az összecsapásra, a midőn a krakkói érsek
felállva helyéről, jelt ad az egy sorban ülő főpapoknak s azok
egyszerre rákezdik énekelni a «veni Sancte Spiritus»-t.</p>
<p>A szent zsolozsmára egyszerre elhallgat az ádáz zaj. A
tiszteletre méltó prælatusi kar az égi szent lelket hívta alá, az
emberek térdre borultak.</p>
<p>S a meghívott leszállt!</p>
<p>A mint a zsolozsma után csend lett, felállt a helyéről
Jablonovszky Szaniszló, kis Russia palatinusa s azt mondta:
«béküljünk ki lengyelek! ne vesszünk össze a németen és franczián,
válasszunk királynak egy lengyelt!»</p>
<p>E pillanatban egy vékony selyemzsinór, mely a török, tatár,
kozák, svéd háborúk diadaljelvényeiül elhozott zászlókat az elnöki
szék mögött egy csomóba fűzve tartá, elszakadt, (vagy tán
elvágatott) s arra mind a száz lobogó egyszerre előre omlott, mint
egy dicskör terjengve szét az elnöki trónmennyezet körül.</p>
<p>E zászlókat Szobieszky foglalta el mind. Hisz azt tudta
mindenki.</p>
<p>Egyetlen rivallás tölté meg a Kolót.</p>
<p>«Éljen Szobieszky János! Éljen a király!»</p>
<p>Fredro Miksa kiugrik az erkélyre s kikiáltja e nevet a
<span class="pagenum"><a name="Page_275" id=
"Page_275">-275-</a></span> százezernyi sokaságnak. És arra azután
nem hangzik egyéb szó, mint Szobieszky neve. A kik Károly, a kik
Fülöp hívei voltak, letépték a jelölt tollait süvegeik mellől s nem
gondoltak többé harczra, ütközetre: ebben a névben megtalálták a
talizmánt, melyen kibéküljenek; dandárról-dandárra, egyik
palatinatusról a másikra terjed az üdvkiáltás, s az ellen-főurak, a
Pazok azt látják, hogy híveik ott hagyják a lotharingiai zászlót, s
a Kolóhoz tódulnak, szavazataikkal megelőzni a többieket. Minden
zászló meghajol előtte. A nép örömtől ittasul, az egész város
megzendül az üdvriadaltól, Szobieszky ki van kiáltva királynak.</p>
<p>Ekkor megkondul az estharang. A diætát folytatni nem szabad. A
királyválasztás második napja is eredménytelen marad. Estharangszó
után tiltva van a szavazás.</p>
<p>És ismét következik Varsóra egy izgalmas éj. Nem száll le álom e
városra ma. Az utczákon lovas csapatok nyargalnak, hintók vágtatnak
végig, fáklyásoktól kísérve, minden palota ki van világítva. A
királyjelöltek pártjai, a Szobieszky-család ellenségei mindent
megkísértenek, hogy a holnap reggeli választást meghiusítsák. Egy
«nye poz wolim» elég.</p>
<p>Elég. De annak ott kell hangzani a maga helyén.</p>
<p>S az egyesült nép: oroszlán, a kinek a torkába kell dugni fejét
az ellenmondónak, s bizony leharapja!</p>
<p>A Koló minden bejáratát, lépcsőit, gádorát elfoglalták a jó
hazafiak, a kik ismerik a maguk embereit, s a kiről azt tudják,
hogy Szobieszky ellensége, azt nem eresztik be a gyülésterembe.</p>
<p>A szavazásban meggátolni a lengyel nemest semmi hatalomnak sem
szabad; hanem a fejét kettéhasítani a szavazás előtt a legközelebbi
szomszédjának, szabad.</p>
<p>A Kolóba csak azok gyűlhettek össze, a kik a Szobieszky
megválasztását akarták. Maguk a Pazok, a litvániai hetmanok, kinn
rekedtek.</p>
<p>Paz Mihály, kit eltaszigáltak az ajtótól, pisztolyait ragadta
<span class="pagenum"><a name="Page_276" id=
"Page_276">-276-</a></span> elő, s belőtt a Kolóba velök, úgy
kiáltá el tiltakozását; golyói ott fütyöltek el az elnöklő alkirály
fülei mellett. Odabenn nem törődtek a kinn rekedt szidalmaival és
golyóival; folytatták az értekezést. Egy ellenmondó hang sem jutott
be.</p>
<p>De hátha mégis!</p>
<p>Emlékezünk még tán a szomorú alakra, ki János Kazimir alatt
szétrobbantotta az országgyülést a «nye poz wolim» szóval, s azóta
elhagyott magányában ült egyedül, számkivetve minden emberi
társaságból. Az utolsó lény is magára hagyta már: az elüzött
asszony, kit meg akart boszulni. Az megbocsátott már az ellene
vétőknek, s visszatért eltiprói lábait csókolni; de a boszú, ez
megmaradt neki, az elátkozottnak.</p>
<p>Senki sem emlékezett már arczára, feljöhetett bátran Varsóba.
Senki sem látott a szívébe, mit rejtegetett benne?</p>
<p>Ez az ember, Sziczinszky, elszánta rá magát, hogy ő
szétrobbantja az országgyülést, s meghiusítja Szobieszky
megválasztását egy maga.</p>
<p>Furfangosan kigondolt terv volt. – A Kolónak elnöki tribünje
mögött volt egy roppant nagy kályha, a mit olyankor, ha télen volt
az országgyűlés, fűteni szoktak. Sziczinszky éjjel fölmászott a
Koló tetejére s onnan a kürtőn át leereszkedett abba a magas
kemenczébe s várt, míg az elnök fölteszi a kérdést:</p>
<p>– Akarjátok-e Szobieszkyt királytoknak?</p>
<p>A második felhivásnál felemelte Sziczinszky a kályha tetejét, s
kidugva rajta a fejét, bekiáltott a terembe éles, rikácsoló
hangon:</p>
<p>– Nye poz…</p>
<p>De a harmadik szót már csak a másvilágon ejthette ki, mert ott
állt a kályha párkányára felkapaszkodva Matheiszky Máté, s az
hirtelen egy bárdcsapással úgy ütötte le az ellenmondó kidugott
fejet, hogy az odagurúlt az elnök lábaihoz. <span class=
"pagenum"><a name="Page_277" id="Page_277">-277-</a></span></p>
<p>Az elnök a lába alá esett fő felett a napirendre tért át.</p>
<p>Harmadszor is föltette a kérdést:</p>
<p>– Akarjátok-e Szobieszky Jánost királytoknak?</p>
<p>Az egész országgyülés harsogtatá: «akarjuk!»</p>
<p>De mikor minden elcsendesült, egy kiváló, csengő, határozott
hang elkiáltá:</p>
<p>– Nye poz wolim! Én nem akarom!</p>
<p>A ki e szót kimondá, az maga volt Szobieszky János.</p>
<p>Mindenki bámulva tekinte rá, míg ő helyéről fölkelve szólt:</p>
<p>– Nem akarom, hogy királylyá legyen választva valaki az
országban, a míg törvényeink meg vannak sértve, a míg egyetlen egy
nemes akadályozva van e gyülésben megjelenhetni; a míg e nemzet
szabadságán a legkisebb csorba van ejtve. Nem akarom!</p>
<p>E varázshatású szavakra a bejáratokat elzáró tömegek
félrevonultak s belépett a Kolóba a két Paz hetman, a
Szobieszky-család ősellenségei, a hősnek elkeseredett irigyei,
versenytársai, Leonora bérenczei, a lotharingiai herczeg
pártfőnökei.</p>
<p>Odamentek Szobieszky elé.</p>
<p>Paz Mihály így szólt hozzá:</p>
<p>– Te ma legyőzted magad, s ezzel legyőztél minket. Elutasítottad
a koronát, s ezzel megtetted magadat királynak. Alávetetted magad
törvényeinknek s ezzel fölemelted magadat vállainkra. Kimondtad e
szót: «nye poz wolim!» s ezzel lehetetlenné tetted másnak, hogy azt
kimondja. Neked, mint jelöltnek, nincs szavazatod. Királyunk
lettél!</p>
<p>S a felrivalló ordítás százezer ajakról hirdeté, hogy
Lengyelországnak olyan királya van, a kit mindenki szeret, III.
János.</p>
<p>Szobieszky még követelte a személy szerinti szavazást is. Végbe
ment az is, dandáronkint. És százezernyi szavazat között egy sem
volt «nye poz wolim». <span class="pagenum"><a name="Page_278" id=
"Page_278">-278-</a></span></p>
<h3>XXVIII.</h3>
<p>Még egy kisértet várt a megválasztott királyra.</p>
<p>Az özvegy királyné, Leonora hívei odamentek hozzá s azt mondták
neki:</p>
<p>– Lásd, most erős lánczokkal köthetnéd magadhoz a szent római
birodalmat. Válj el a feleségedtől: csak egy franczia marquis
leánya az, s vedd nőül Eleonorát, a római császár húgát.</p>
<p>– Fiamnak anyját taszítsam el magamtól? – Szólt Szobieszky. –
Akkor tartsátok meg a koronátokat.</p>
<p>S elutasított egy császár-leányt, hogy felemelje a trónra
D’Arquien Mária Kazimirát, a kit szíve szerint szeretett.</p>
<h3>XXIX.</h3>
<p>Tehát Szobieszky János király volt már, és D’Arquien
Mária-Kazimira királyné. De még nem voltak megkoronázva. S a
koronázási ünnepély nagy pompa volt Lengyelországban.</p>
<p>Hanem III. János azt mondta az ország nagyjainak, hogy: «hagyjuk
most azt a pompát, ráérünk még arra; most nekem elébb való dolgom a
törököt meg a tatárt kiverni az országból. Az ellenség Lemberget
ostromolja már. Én odasietek. Azok majd rám ismernek korona nélkül
is».</p>
<p>Csak az volt a kérdés, hogy a mi költséget az országgyülés a
koronázási ünnepélyre megszavazott, ugyanazt engedje a királynak a
hadsereg ellátására, s az ország megszabadítására fordítani. Ki
mondhatott volna ellent?</p>
<p>Egy ember még is akadt, a ki ellentmondott. Nem jegyezzük fel,
hogy hítták. Minek a Herostrateseket emlegetni? Neki inkább kellett
koronázási parádé, mint Lemberg <span class="pagenum"><a name=
"Page_279" id="Page_279">-279-</a></span> felszabadítása. A «nye
poz wolim!» elkiáltása után szerencsésen kiugorván az utczára, a
többi követek utána szaladtak, elérték. Ott már haszontalanság lett
volna őt agyonütni, mert a szavát ott hagyta az országgyülésben;
hanem elkezdtek vele alkudozni, hogy jőjjön vissza a Kolóba, s ott
vonja vissza a liberum vetoját; adnak neki ezer aranyat. Utoljára
felverték az ajánlatot húszezer aranyra. A nemes úr rongyos volt,
kardja, sarkantyúja rozsdás; hanem azért attól, a mit egyszer
kimondott, el nem állt húszezer aranyért sem, egész Varsó városáért
sem.</p>
<p>A diæta szét lett robbantva.</p>
<p>Ekkor aztán Szobieszky János a saját királyi hatalmánál fogva
kezdett el hadsereget gyűjteni, testőrség czíme alatt, s vaskézzel
hajtott be minden adót és tartozást, hogy pénze legyen a
hadviseléshez.</p>
<p>Lett azért nagy zúgolódás.</p>
<p>A bécsi udvar szította a tüzet, nem birva elfelejteni Eleonora
királyasszony megszégyenülését, Wawra keze dolgozott az
összeesküvők között.</p>
<p>Szobieszky régi családi ellenségei ligát kötöttek s abba sok
régi hű barátja is be lett vonva. A tiszta vérű nemes urak, kiknek
a nyaka semmi jármot nem akart eltűrni; kik előtt a nemzeti hősnek
babérkoronáit eltakarta a fejedelmi süveg, mihelyt azt valósággal
viselni akarta a király. Még Wisznovieczky is beállt a ligába.</p>
<p>Az összeesküvők gyülésén a büszke Paz Gáspár felsorolá János
királynak rettentő bűneit: hogy az ősi szabadságot tiporja el, és
zsarnoki kézzel markol a nemzet szentséges jogai közé.</p>
<p>– No ha ezek mind igazak, – mondá a vén Wisznovieczky (a ki nem
volt osztrák-párti, hanem republicanus), akkor az ilyen szörnyeteg
nem érdemel mást, mint hogy megölessék. Azért, hogy a hazát
megmentette, megérdemli, hogy mauzoleumot emeljünk neki, de azért,
hogy a szabadságot elvesztette, megérdemli, hogy alatta fekügyék.
<span class="pagenum"><a name="Page_280" id=
"Page_280">-280-</a></span></p>
<p>Wawra oda súgott Paznak. (Ez az eredmény nem volt a bécsi tervek
sorában.) Paz megértette az intést.</p>
<p>– Nem úgy öreg barátom, – mondá. – A megöletés tisztességében
csak azokat a királyokat szokták részesíteni, a kik Isten
kegyelméből uralkodnak. A mi királyunk nekünk csak legelső
szolgánk. Azt nem illeti az a dicsőség, hogy Brutus és Cassius
tőrei halhatatlanítsák emlékét. A választott királyt, ha vétkezik a
köztársaság ellen, elitélik és becsukják. A szomszéd magyaroktól
tanultuk ezt. Zsigmond királyt, mikor kihágást követett el, törvény
elé állították, mint egy közönséges nemes embert, fejére olvasták a
törvényt s becsukták Siklós várába s leülették vele a fogságot. A
mi királyainkat nem szabad ahhoz szoktatni, hogy ők rendkívüli
törvények alatt állanak; hogy nekik csak a halál parancsol.
Tanulják meg, hogy büntetésök egyenlő a köznemesével.</p>
<p>De hasztalan volt Paznak minden sophismája s Wawrának minden
csillapítása, az összeesküvők többsége azt határozá, hogy
Szobieszkyt, a szabadság-eltipró zsarnokot meg kell gyilkolni.</p>
<p>Ez nem volt Wawrának kedvére. Neki az volt Bécsből utasításúl
adva, hogy a lengyel udvarnál, akárkinek a királysága alatt,
igyekezzék a franczia befolyást kizárni, s az osztráknak ajtót
nyitni; hanem, hogy ott forradalmat és királygyilkolást tervezzen,
azt nem köszönték volna meg neki.</p>
<p>Wawra azt tette, hogy elárulta Szobieszkynek az összeesküvők
tervét.</p>
<p>– Meg ne nevezd őket, – mondá János, – úgy is tudom, hogy kik
azok? Eredj vissza hozzájok és mondd meg nekik, hogy ne törjék azon
a fejöket, hogy mely helyen és mi módon öljenek meg? Mert én holnap
olyan helyre fogok menni, a hol minden órában és százféle módon
megölhet valaki, de a mi mégis olyan hely, a hol az összeesküvők
semmiképen meg nem ölhetnek engem. Találgassátok, hol lehet az?
<span class="pagenum"><a name="Page_281" id=
"Page_281">-281-</a></span></p>
<p>Azt ugyan az összeesküvők semmiképen ki nem tudták találni, míg
másnap azután meg lett előttük oldva a talány.</p>
<p>Szobieszky János egész testőr-hadával s felfegyverzett
jobbágyaival elment a törököktől ostromolt Lembergbe. Ott valóban
minden órán megölhette őt valaki, de az összeesküvők nem.</p>
<p>A lembergi hadjárat annyi fényes történelmi ténynyel van tele,
hogy a regény maga csaknem eltünik közöttük.</p>
<p>Ott van egy hős leánynak az epizódja: Visoczka Zenobiáé, a ki
hazája veszedelmében elhagyta családját s elment azt védelmezni a
leghatalmasabb fegyverekkel, a mikkel a nők harczolni tudnak: a női
csáb, bűbáj, szépség fegyvereivel; bejutott a szultán háremébe,
meghódította az ellenséges ország fejét magát, első kegyencze lett
a padisahnak: egy rózsás ujjával hadseregeket tett semmivé, a
miknek Lengyelország ellen kellett volna indulniok. Föláldozta a
«szívét», hogy megmentse a nemzetét.</p>
<p>Kétszázezernyi had indult ki Sztambulból, s azok között a
«halál»-legió. Tizenkétezer janicsár önkéntes, a ki «halálvitéznek»
nevezte magát. Kara Mehemed volt az előhad vezére. Ugyanaz, a kit
Szobieszky Khoczimnál oly csúfosan tönkre vert. Azóta a vezér
gyalázatos számkivetésben élt. Most előhozatta őt a szultán, s
kardot adott a kezébe. Itt van a kardod, fend le a csorbáját; ha
verve térsz vissza, itt vágatom le a fejedet ugyan e seregek előtt!
Ekkor egy lengyel kémet hoztak a szultán elé. – Jól megnéztél
mindent? kérdé a szultán s azzal egy erszény aranyat adott át neki.
Tehát menj a királyodhoz haza, s beszéld el neki, hogy mit
láttál.</p>
<p>Ennek a hadseregnek kellett Lengyelország ellen indulni. Lipót
császár követei ösztönözték a portát, hogy támadja meg a lengyel
királyt. Hanem egy gyöngéd kéz keresztül húzta számításaikat;
Zenobia addig suttogott a szultán fülébe, míg az a rettentő
hadsereg felét az orosz czár ellen küldte Ukrániába s az óriásnak
most már csak fél karja <span class="pagenum"><a name="Page_282"
id="Page_282">-282-</a></span> volt Lengyelország megtámadására. –
Az is elég volt akkor a lengyelnek. Egész hadserege Szobieszky
testőrhadából és jobbágyaiból állt.</p>
<p>Az összeesküvők nem követték őt oda, csupán Wisznovieczky ment
utána.</p>
<p>Mikor utol érte, azt mondá neki:</p>
<p>– Mikor a trónon ülsz, akkor félj a kezemtől! De mikor lovon
ülsz, vagy a sátorban fekszel, akkor bízd rám a fejedet, az én
testem védelmezi azt!</p>
<p>Egy hősnő neve van feljegyezve e hadjáratból, Chrazanovszka
Helenáé, kinek a férje, Chrazanovszky Samu, tartá fel Trembovla
várában Ibrahim vezér táborát, míg Nuraddin Lemberget ostromolta.
Rommá volt lőve az erőd, s négy visszavert ostrom után egyébre nem
lehetett gondolni, mint a feladásra. Ekkor Helena két tőrt mutatott
a férjének: – ha feladod a várat, az egyik tőrrel téged öllek meg,
a másikkal magamat. – Ő maga az ostrom viharában ott járt a
legsűrűbb golyózápor közepett s kergette vissza a helyeikre, a kik
a vész elől megfutottak.</p>
<p>Ez mind a történelemé, ez nem regény; de végig vonul mégis az
egész hőskölteményen az az uralkodó eszme: a szerető szív
gondolatja, mely, miként az oczeán láthatlan ázalagjai képesek az
egész vízegyetemet átvilágítottá tenni: ez is hozzáadja tüneményes
fényét a nemzetélet nagy forrongásaihoz.</p>
<p>Mikor Szobieszky megérkezett Lembergbe, saját seregénél
tízszerte erősebb ellenfélt talált maga előtt. Annyi volt előttük a
sírásó, hogy bízvást halottaknak nevezhették magukat.</p>
<p>És akkor az jutott neki eszébe, hogy meghívja magához a
feleségét. Jöjjön oda gyermekével együtt vele eltemetkezni.</p>
<p>Más időben aggódott miatta, mikor maga csatába indult, a nőt
elküldte Párisba. Akkor reménylette, hogy győzni fog. Most csak
arra volt készen, hogy dicsőségesen eltemeti <span class=
"pagenum"><a name="Page_283" id="Page_283">-283-</a></span> magát.
Ehhez meghívta a feleségét és a gyermekét is, hadd temetkezzenek
egy sírba.</p>
<p>És Mária Kazimira megjelent férje hívására gyermekével együtt a
sírhalomnak szánt városban.</p>
<p>A köröskörül füstbe, lángba borult láthatár hirdeté, hogy a
tatár török-tábor zöme a fővezérrel együtt megérkezett.</p>
<p>Augusztus 24-ike volt, legforróbb nyári nap; délután négy órakor
a Lemberg körüli halmokról özönlött alá az ellenséges tábor.
Szobieszky elhatározá, hogy nem várja be a támadást, hanem ő maga
indul ellenére rohammal.</p>
<p>Halálmerénylet volt az!</p>
<p>Wisznovieczky odaborult a lábaihoz, átölelte térdeit, úgy
könyörgött neki, hogy ne vigye a biztos mészárszékre királyi
életét.</p>
<p>Szobieszky keserüen mondá neki:</p>
<p>– Csinálok magamnak egy mauzoleumot, hogy alatta fekügyem.
Dicsőt, de drágát. Nektek nem kerül semmibe: csak hazafiak
csontjából lesz rakva. Az alatt fogok fekünni.</p>
<p>– Felejtsd el a mit mondtam! Engedd, hogy jóvá tegyem
halálommal. Engedd, hogy én vezessem rohamra a sereget.</p>
<p>– Te is ott fogsz lenni. És látni fogod, hogy hal meg a zsarnok,
a kit nemzete halálra itélt.</p>
<p>És neje, kis gyermekével együtt nem váltá fel a könyörgő főurat,
hogy őt visszatartsa. Ő az alatt, míg férje a harczba rohant, ott
térdelt a templomban, a nagy nemzeti vértanú, Kotska Szaniszló
szobra előtt s Istenhez imádkozott segítségért.</p>
<p>Szobieszky azt mondá lovas dandárainak: «ma csak karddal fogunk
harczolni, nincs szükség a dárdákra!» s azzal elszedette a
lovasaktól a lándzsákat s mind azokat kitüzette a halmok mögé, az
utak árkaiba, hogy messzire csillogó hegyeikről azt higyje az
ellenség, mintha ott még tartalékhadak állanának készen.</p>
<p>S egy tartalékhad csakugyan segélyére sietett. <span class=
"pagenum"><a name="Page_284" id="Page_284">-284-</a></span></p>
<p>Szobieszkyt úgy hívták gyors hadműveleteiért, hogy «vihar».
Testvére érkezett meg: az igazi vihar.</p>
<p>Az északi láthatár egyszerre elborult s égre emelkedő
porfelleget hajtva maga előtt, rohant a zivatar a síkra alá. Az égi
és földi csodáknak napja volt ez. Az afrikai hőségre hirtelen oly
hózivatar következett, mintha a Nemere tartaná a menyegzőjét:
hózivatar és mennykőhullás, közbe pedig kardcsattogás és
csataordítás. – Szobieszky, szövetségesével, a hóviharral együtt
támadta meg az ellenséget. Neki barátja volt a hideg szél, a hó,
amannak megölője. – Ő neki hadi terve volt, jól kiszámított,
összevetett praktika, amaz azt sem tudta merre van előre, merre
hátra? János király maga rohant dandára élén az első támadásra, s
Nureddin seregei szétbomlottak előtte. Az oldala mellett vágtató
marseillei érsek alól két lovat kilőttek a csatában; a királyt nem
érte semmi vész. Az ellenség óriási tömegei egymást gátolták
mozdulataikban. Szobieszky, ha egy helyütt szétzavart egy dandárt,
azt hagyta futni, maga a másik ellen fordult s ott jelent meg, a
hol nem várták a sűrű hófuvásban. Nureddinnek egész rengeteg tábora
szétrobbant – a két «vihar» előtt, s azok üldözék őt naplementig,
míg szétverték tökéletesen. Mikor alkonyatra a vihar elcsendesült,
Mária Kazimira királyné Lemberg fellegvárának ormáról széttekinte,
egy nagy szemfedelet látott maga előtt, mely a megölt ellenséget
takará: a hómezőt deréknyárban, s e hómezőn visszatérő férjét és
hőseit az elfoglalt zászlókkal.</p>
<h3>XXX.</h3>
<p>Megmondta azt a «fekete tyúk»! Mikor Lemberg alá megérkezett a
nagy derék had, az ütközet előtt a tatár szultán jóslatot
tartatott. A tatár augurok egy fekete tyúkot bocsátottak szabadon.
Ha az Lemberg felé fut, akkor bizonyos a diadal. Egyszerre azonban
a fekete tyúk visszafordult <span class="pagenum"><a name=
"Page_285" id="Page_285">-285-</a></span> s ijedten repült vissza a
török táborba. Ez vészjel volt. Meg volt jósolva a nagy kudarcz
előre. Még egy ostoba tyúknak a röpte is befolyással bír az ütközet
eldöntésére. A tatárhad előre látta, hogy megverik.</p>
<p>A vihar elmult, de Szobieszky megmaradt viharnak; tovább verte a
futó Nureddint, megérkezett Trembowla alá, hol Ibrahim az ötödik
rohamot intézte a hős Chrazanovszkyak ellen. Egy dombtetőről húsz
ágyú dörejével adta hírűl az ostromlottaknak, hogy megérkezett
fölmentésökre, s az ősz muzulmán futva vitte vissza vert seregét a
Dnieszteren és a Pruthon, a Dunán innen meg se szállt pihenni.
Szobieszky ötezer vitézzel üldözte a százötvenezernyi ellent.</p>
<p>Istenkisértésnek látszott; – Isten itélete volt az!</p>
<p>Wisznovieczky és mindazok, a kik János király ellen
összeesküdtek, oda gyűltek most köréje, nem hogy a zsarnok ellen
hozott halálitéletüket végrehajtsák, hanem hogy őt a haláltól
megőrizzék. Szobieszky rohant előre: ők mindenütt az oldalán. –
Bocsáss meg! Felejtsd el a bántást! Tartsd meg magadat!</p>
<p>Nem engedett nekik. – Mennem kell előre, a míg meg nem halok.
Meg kell halni annak a királynak, a kinek van egy embere az
országában, a ki őt nem szereti!</p>
<p>Rettenetes mondás volt! S a ki azt kimondta, annak azt megtenni
is volt bátorsága. Egyik csoda után a másikat követte el. Csoda
volt minden győzelme, csoda volt életben maradása.</p>
<p>Utoljára azt tették vele az összeesküvők, hogy mikor már a
Dnieszteren is átkergette az egész török hadsereget s készült azt
tovább is űzni, akkor felgyujtották előtte a Dnieszter hidját
Khoczimnál. Ezzel gyökeresen meg lett akadályozva, hogy fogadását
megtarthassa, hogy meghaljon.</p>
<p>Akkor azután odamentek hozzája, körülvették, meghajták előtte
térdeiket, s mindnyájuk nevében az ősz Wisznovieczky igy szólt
hozzá: <span class="pagenum"><a name="Page_286" id=
"Page_286">-286-</a></span></p>
<p>– Most már az a király vagy Lengyelországban, a kinek egy embere
sincs, a ki őt ne szeresse, nekünk sincs egyéb dolgunk, mint hogy
téged vigyünk Krakkóba megkoronázni.</p>
<p>Ezzel egy fejezet be lett rekesztve a Szobieszky család
regényében.</p>
<p>Többé orgyilokkal nem fenyegette őt senki.</p>
<p>És még egy csodát jegyzett fel a történelem, a mit a
világszellem asszonykézre bízott. A szerály első asszonya, a
«sultana aszszeki», a szép lengyel hölgy rávette a szultánt, hogy
kössön békét Lengyelországgal, s fordítsa egész erejét Bécs ellen.
Hasztalan volt a római birodalom minden követeinek cselszövénye,
Stambulban úgy, mint Varsóban, megbuktatta őket az első és örök
nagyhatalom, mely áll azóta, a mikor csak egy nagyhatalom volt
Európában, s áll most, a mikor a sajtóval együtt hatot csúfolnak
így, és állni fog örökké: a női varázs.</p>
<p>A diván békét kötött Szobieszkyvel, s a lengyel országgyűlés
egyhangúlag határozá el a király és királyné megkoronáztatását.</p>
<p>A krakkói székesegyházban az oltár előtt két sorban vannak
eltemetve a megholt királyok. A lengyel királyokat kétszer temették
el: rögtön haláluk után a varsói egyház sírboltjába; ott vártak
azután, a míg egy új király érkezett, a ki megérdemelte, hogy egész
pompával koronázzák meg a krakkói székesegyházban. János Kazimir és
Koributh Mihály előkerültek koporsóikban a varsói kriptából s az ő
hatlovas gyászszekereik nyiták meg a koronázási menetet.</p>
<p>A gyászszekér után járult gyalog és hajadonfővel az élő király
és a királyné. A koronázás a gyászpompával kezdődött. A koporsókat
letették a ravatalra, s akkor öt herold lovagolt be a templomba,
feketével bevont paripákon, a királyi és hadvezéri jelvényeket
hozva kezében, koronát, jogart, ország almáját, kardot és lándzsát.
Azokat a két koporsó fölött darabokra törték. Csak ekkor lett
megszüntté <span class="pagenum"><a name="Page_287" id=
"Page_287">-287-</a></span> a megholt királyok uralkodása, csak
ekkor léphetett helyökbe az új király.</p>
<p>Egész Lengyelország színe, java ott volt a koronázáson. De meg a
salakja is. Több mint ezer volt a nyavalyatörősök száma, kiket
akkoriban ördöngösöknek neveztek, s kik az ország minden részéből
összegyülekeztek rémordításaik kardalával megdicsőíteni az
ünnepélyt. E szerencsétlenektől hemzsegett kis Lengyelország. S az
volt a néphit, hogy a kit azok megáldanak, az szerencsés lesz
teljes életében. De mikor aztán Olszovszki, az ország primása,
elmondá a fényes templomi gyülekezet előtt, miket tett az országért
Szobieszky, s mennyi része volt tetteiben Mária Kazimirának? mikor
Szobieszky homlokát hétszer fölkenve a szent chrysmával, a
koronával érinté, s azután a királynénak intett, hogy készüljön a
korona elfogadásához, a midőn annak haját egészen le kellett
bontani, hogy az aláomló gazdag hajsátor, mint egy második királyi
palást, takarta be egész sarkig: akkor a templomot betöltő fényes
ünnepi sereg örömkiáltása még az ördöngösök ordítását is
túlhangzotta.</p>
<p>S a király koronázási pompáját emelték az európai hatalmasságok
fényes követségei, egymással versenyző fényes kíséreteikkel, ott
volt a perzsa sah küldötte is, keleti pompával ragyogó dandára
élén; de a legfeltünőbb alak volt valamennyi idegen fényes úr
között egy kicsiny kis ország uralkodójának, Apaffy Mihály, Erdély
nagyfejedelmének követe: Tököly Imre. Ekkor még csak magyar
főnemes, de nemsokára a magyar szabadságharcz vezére, s nemzeti
király.</p>
<p>E koronázási nappal Lengyelország történetében egész forduló
pont állt be. A török szultán még egy sikertelen ostrom után, mely
ismét Szobieszky és Mária Kazimira egyesült hősi erőfeszítésén tört
meg, békét kötött Lengyelországgal; Fedor czár meghalt s utódjának
még sok baja volt saját országa népeivel, Lengyelországot senki sem
támadta meg, de mindenki versenyzett a barátságaért, <span class=
"pagenum"><a name="Page_288" id="Page_288">-288-</a></span> Európa
első hatalmasságai. S a lengyel e rokonszenvet, e sokaktól kért
baráti jobbot egy szegény, elnyomott, szenvedő nemzetnek adta
önként: a magyarnak.</p>
<p>Szobieszky megszerette Tököly Imrét az első találkozás óta, s
engedélyt adott rá Boham lovagnak és Lubomirszkynek, hogy a magyar
szabadságharczosok számára segélycsapatokat toborzzanak. A két
vezér hatezer harczossal kelt át a Kárpátokon, s segített Tökölynek
diadalmas hadjáratában Lipót császár hadseregei ellen; míg a Duna
felől ugyanazon roppant ozmán tábor, mely az előtt Lengyelországot
ostromolta, irányt váltva, a római birodalom ellen nyomult előre.
XIV. Lajos seregei mindenütt győztek a császári seregek fölött. A
római birodalom napjai meg voltak számlálva.</p>
<p>Ámde még nem volt a jezsuita fegyvertár kiürülve egészen.</p>
<p>Ha nem sikerült Szobieszkyt a diætán megbuktatni, a harcztéren
megtörni, palotájában meggyilkolni, vagy jellemében megfordítani,
ha diadal kísérte minden téren: még volt egy tér, a hol nincs
legyőzhetlen ember, még volt egy fedetlen része a hősnek, a mit nem
véd meg semmi pánczél. A jezsuiták tudnak mérget keverni ital
nélkül is.</p>
<p>Szobieszky boldog férj volt. A legszebb és a leghívebb asszony
férje. Mikor Mária Kazimirát megkoronázták, mindenki azt kiáltá
körüle, hogy «éljen az első asszony, a legszebb asszony, a legjobb
asszony Lengyelországban!» S ő maga is ezt kiáltotta.</p>
<p>Mikor a korona érte Mária Kazimira fejét, akkor a királyné magas
jó reményben volt, abban az állapotban, a mikor még a római
köztársaság is királynőnek tekinté az asszonyt s lictorai
tisztelegtek előtte az utczán. Ketten lettek megkoronázva: ő és a
szíve alatt hordott gyermek (a kit ezért jobban is szeretett mindig
az első szülötténél).</p>
<p>Lebetegedését Párisban akarta bevárni, királyi komája, XIV.
Lajos udvaránál, s előre küldé Bethunet, hogy fogadtatását
előkészítse. <span class="pagenum"><a name="Page_289" id=
"Page_289">-289-</a></span></p>
<p>XIV. Lajos ez alkalomra a herczegi kék szalaggal szándékozott
feldíszíteni Szobieszkyt.</p>
<p>Ha Koributh Mihályt a római császár az aranygyapjas rend
szalagjával tünteté ki: úgy következett, hogy a franczia király meg
Szobieszkyt tisztelje meg a franczia trónnak e legfényesebb
díszajándékával.</p>
<p>A jó D’Arquien, az öreg, azonban még mindig csak duc és père
volt – kis betűvel; s Mária Kazimira azt a kegyet kívánta a
franczia királytól, hogy adja inkább a kék szalagot «atyjának».</p>
<p>A rieux-i herczegség épen megürült, s D’Arquien marquisnak még
akkor megigérte a herczegi czímet XIV. Lajos, mikor Gonzaga Máriát
rábirta, hogy menjen el királynénak a vén Ulászló mellé. Egy kis,
nagyon megérthető hiúság is járult ez óhajtáshoz. – D’Arquien Mária
Kazimirát a hétszer felkent chrysma-olaj nem óvta meg attól, hogy a
versaillesi udvarnál a királyné és a kegyencz-hölgyek azt mondják
neki: «hogy van ön marquisnő?» Mert hisz egy «lengyel» királynét
csak nem szólíthat a franczia királyné «testvérnek» s a franczia
herczegnők nem czímezhetik «felség»-nek! De ha egyszer franczia
herczegnő a czíme, akkor legalább azt meg kell neki adni.</p>
<p>Tehát a rieux-i herczegséget kérték XIV. Lajostól D’Arquien
papának s semmi ok nem volt reá, hogy ez meg legyen tagadva.</p>
<p>Egy napon, mikor már a királyné épen csak Bethune
visszaérkeztére várt, hogy Francziaország felé útra keljen, Wawra,
az udvari bohócz meséivel mulattatá a türelmetlenkedő úrnőt.</p>
<p>«Hol volt, hol nem volt, volt egyszer egy ifjú lovag, ki a távol
sarmaták országából elvándorolt a fényes Versaillesba, s beállt a
franczia király testőrhadnagyának. A fiatal sarmata délczeg ifjú
volt. Lutetia hölgyei bolondultak utána. Egynek közülök, a szép
Brisacier asszonynak aztán az ifjú testőrhadnagy segített eszére
térni. Derék pénzváltó felesége volt a hölgy, a ki nem igen vette
észre, ha a pénzei <span class="pagenum"><a name="Page_290" id=
"Page_290">-290-</a></span> közé egy hamis veretű is keveredett. Az
ifjú testőrhadnagy azután tovább ment s lett belőle király. Mikor
aztán már király lett és sok pénz megfordult a kezén, egyszer a
hamis pénz is visszakerült hozzá, s azt mondá neki: apám, nem
ismersz? Pedig a te képed viselem!» Traillom lárom! Ilyenek a
testőrhadnagyok mind! Az ördög tud felőled valamit! felelt mogorván
a király. Ilyenek a királyok mind!</p>
<p>A féltés lángra volt lobbantva Mária Kazimira szívében.</p>
<p>– Mit tudsz te e dologról?</p>
<p>– Én nem oly sokat, mint egy karmelita, a ki fontos levelekkel
érkezett III. János királyhoz Versaillesból.</p>
<p>– Hozd ide nekem azt a karmelitát!</p>
<p>Wawra előkészíté a franczia szerzetest, a ki azután elmondá a
királynénak az egész regényes történetet: miszerint Szobieszky
János, mikor még fiatal testőrtiszt volt Lajos udvaránál, szerelmi
viszonyban állt egy madame Brisacier-val. E barátság következménye
volt egy ifjú Brisacier, ki jelenleg a franczia királyné belső
titkárja. Most, midőn Szobieszky világszerte felmagasztaltatik,
Brisacierné eljöttnek látta az időt, hogy gyalázatából dicsőséget
csináljon, s fiának bevallja, hogy ő a dicső Szobieszky Jánosnak a
gyermeke. E reményteljes sarjnak fényes, eredetéhez méltó név és
állás kell. A franczia királyné a nagy Szobieszky iránti hódolatát
véli az által kifejezni, ha azt kívánja, hogy a rieux-i herczegség
az ifjú Brisaciernek Szobieszky természetes fiának
adományoztassék.</p>
<p>Egy vesztett ütközetnek a híre nem lett volna olyan rettenetes
Mária Kazimirára nézve, mint ez a rágalom.</p>
<p>Mert rágalom volt az elejétől végig.</p>
<p>Szobieszky azt felelte feleségének: «esküszöm neked, hogy te
voltál első, te vagy egyetlen szerelmem. Kívüled más asszony nem
létezett reám nézve soha».</p>
<p>Az ilyen esküt még egy király szájából is nehezen hiszik el.
<span class="pagenum"><a name="Page_291" id=
"Page_291">-291-</a></span></p>
<p>A ki XIV. Lajos udvaránál mint testőrtiszt szolgált valaha!</p>
<p>Hasztalan mondta el János neje előtt fiatal éveinek történetét,
a mi csak a küzdelmek, komoly tanulmányok, férfias testgyakorlatok,
vészterhes utazások szakadatlan krónikája volt, hogy büszkesége,
magas vágyai úgy betölték egész lelkét, miként annak gondolatja sem
lehetett hiú kedvcsapongások után: a nőt soha se nyugtatá meg
egészen. Az ilyen tövis benn törik.</p>
<p>S még azt, hogy e titkot megtudta, megbocsátotta volna a nő: de
azt, hogy mások is megtudták, azt nem birta elviselni. Ez eset óta
mind a sírig gyötrötte magát és saját gyötrelme által a férjét
féltékenységével. Levelei, miket a táborozás alatt férjéhez írt, s
annak a válaszai mind tanúskodtak a kínos lelki állapotról. A
királyi pár boldogsága meg volt mérgezve.</p>
<p>S aztán voltak, a kik a rágalmat világhírűvé tudták tenni.
Megnyerték a franczia királynét magát, hogy írjon leveleket
Szobieszkynek Brisacier elismerése végett; eleresztettek a közhír
szárnyára egy mende-mondát, hogy Brisacier egy százezer talléros
kötelezvényt küldött Szobieszkynek azért, hogy őt, mint természetes
fiát, ajánlja a rieux-i herczegségre, s hogy Szobieszky azt
elfogadta. Ő! a lengyel király! a korona nélkül is dynasta! Ki
milliókat dobott oda saját kincstárából, ha szüksége volt rá a
közügynek, vagy köznyomornak, de a ki vesztegetésre soha egy
lengyel garast ki nem adott: hogy ez engedje most magát
megvesztegetni piszok pénzzel, egy nyomorult kalandor által, kinek
soha száz tallér sem volt együtt a zsebében! Elhitték! Hiszen
mentül eszeveszettebb a rossz hír, s mentül fényesebb, magasabb az
ember, a kiről azt kikiáltják, annál kedvesebben fogadják azt.
Párisban chansonetteket irtak e tréfás esetről, s Mária Kazimirának
azt is hírül hozták.</p>
<p>A királyné akkor aztán azt mondta, hogy nem kell már a «cordon
bleu» se az apjának, se a férjének; legyen a <span class=
"pagenum"><a name="Page_292" id="Page_292">-292-</a></span> rieux-i
herczeg, a kinek tetszik; a jó D’Arquien csak maradjon tovább is
duc kis betűvel; ő maga sem utazott el Párisba; hanem otthon maradt
a keserűségével.</p>
<p>Talán e lelki harcznak volt befolyása másodszülött gyermekének
lelkületére. Az a bátyja elleni gyűlöletet hozta magával a világra,
mely gyűlölet végzettessé lett Lengyelországra nézve.</p>
<p>Végre Szobieszky maga is türhetlennek találta a Brisacierrel
való boszantást, s a franczia királyhoz fordult e miatt. XIV. Lajos
igazságot szolgáltatott neki. Brisacier anyját bezáratta a
Bastillebe, a nyomorult kalandor maga megszökött, s hol orosz, hol
angol szolgálatban folytatta vakmerő vállalkozásait; utoljára
Amerikában veszett el.</p>
<p>Hanem két dolog megmaradt belőle, a mire valakinek szüksége
volt: a lengyel királyi párnak megzavart házi boldogsága s a
lengyel udvarnak elhidegülése a franczia iránt.</p>
<p>XIV. Lajos sejtette, hogy a lengyel királyi párból legalább az
egyik fél fel van ingerülve ellene s ez nagy baj volt ránézve.
Vitry, a püspök, csak hivatalos képviselője volt Francziaországnak
Varsóban, az igazinak Bethune marquisnak kellett volna lenni, a ki
e szolgálatáért gazdagon mért évdíjt húzott. A franczia király
gyanakodott Bethunere. Ez is veje volt D’Arquien marquisnak, a ki
nem kapta meg a herczegséget. S a feleségek haragja olyan betegség,
a mi a férjekre elragad.</p>
<p>Nem volt fölösleges még egy második titkos követet küldeni
Varsóba, a ki az első titkos követ eljárására felügyeljen.</p>
<p>Elküldték Varsóba Gravel marquist.</p>
<h3>XXXI.</h3>
<p>Gravel marquis tökéletes udvaroncz volt, a ki az első tekintetre
kitalálta, hol kell hozzá kezdenie a feladatához. <span class=
"pagenum"><a name="Page_293" id="Page_293">-293-</a></span></p>
<p>Bethune marquisnő szép asszony volt, – és ezt tudta.</p>
<p>A két D’Arquien ikertestvér mintha teljesen megosztozott volna a
Gonzaga-örökségen, a mit eltitkolt anyjuk hagyott rájok: Mária
Kazimirának jutott minden büszkeség, nagyravágyás, hűség,
szenvedély; Leonorának minden könnyelműség, csapodárság,
élvhajhászat a Gonzaga-vérből.</p>
<p>Mária Kazimira egy koronához juttatta férjét, Eleonora is
szerzett a jó Bethunenak koronát, de a miről jobb nem beszélni.</p>
<p>Gravel ott kezdte félhivatalos küldetését, hogy egész
hódolatával fordult a szép főkincstárnokné felé. Törekvései nem
maradtak sikertelenek. A marquis délczeg férfi volt és finom
társalgó. Nem sokára azon kedvező üzenetet küldhette haza
Versaillesba, hogy minden a legjobb kerékvágásban van: a franczia
befolyás helyre van állítva.</p>
<p>Csakhogy a bécsi udvarnak is ott voltak a szemei, hogy mindent
meglásson. A bohócz Wawra észrevette a veszedelmes sakkhuzást, s
tudott tenni róla.</p>
<p>A szép franczia lovagot meg lehetett buktatni – egy még szebb
olasz lovaggal.</p>
<p>Ilyen is állt készen.</p>
<p>A bécsi udvarnál volt egy fiatal olasz nobili, nápolyi
születésű: Sardis Beppo. Férfi, a minő az asszonyok ideálja.
Fenékig romlott szív, csábító szép arczczal. Ezt küldték el
Varsóba, mint rendkívüli követet.</p>
<p>Az olasz értett a megbízásához. A francziától még nem foglaltak
el oly hirtelen első ostrommal egy várat, mint Sardis lovag Gravel
marquistól a szép Eleonora szivét.</p>
<p>Az előbbi szerető el lett feledve.</p>
<p>De Sardis lovagnak nem ebből állt minden feladata; hanem a
francziát egész királyostól kiűzni Varsóból.</p>
<p>Mikor már egészen bírta a hölgy szívét, akkor elkezdte a
féltékenyt játszani.</p>
<p>Egyszer, egy boldog pásztoróra után, ezt a talányt mondta a
nőnek: <span class="pagenum"><a name="Page_294" id=
"Page_294">-294-</a></span></p>
<p>– Találd ki, mi az: a mi, ha nagyon kevés, akkor sokfelé
elosztható, ha nagyon sok, eloszthatlan.</p>
<p>A nő kitalálta: – a szerelem.</p>
<p>– Olyan az enyim, mint az az utolsó.</p>
<p>– És az enyim?</p>
<p>– Mint amaz első.</p>
<p>– Nézzed, neked adom azt a gyűrűt, a mit ősanyáimon kezdve
valamennyi asszonya családomnak csak akkor adott oda valakinek, ha
igen nagyon szeretett. Én nem adtam azt még senkinek. Egy
csontkarika csupán, a mi körül a leghűbben szerető asszonynak egy
hajszála van tekerve. Ezért a gyűrűért, a kik elajándékozzák,
elkárhoznak: úgy szeretnek.</p>
<p>– Szívem fölött fogom viselni, mondá az olasz. De ha már most
ide adtad azt, a mi drágább volt a gyémántnál, add ide azt is, a mi
olcsóbb a szemétnél: Gravelnek a leveleit, a miket hozzád írt.</p>
<p>– Ah! Te azt hiszed, hogy azokból mást tudhatnál meg, mint azt,
hogy ő szeretett engem; de én őt soha?</p>
<p>– Hinném, ha látnám, szólt az olasz. És pedig nem azt akarta ő
megtudni Gravel leveleiből, hogy volt-e a franczia boldog? hanem
azt, hogy kezdett-e Bethune marquisnővel politikai
cselszövényt?</p>
<p>– Győződjél meg róla, szólt a delnő, s odavezette Sardis lovagot
irószekrényéhez.</p>
<p>Az a szekrény az asztalos művészet remeke volt: fiókja nem nyilt
kulcsra, hanem talányra. Egy sor billentyű volt az alján, melyeknek
combinált megnyomására lehetett csak azt kihúzni. A ki a talány
betűit nem ismerte, fel nem nyithatta azt. Annyira azonban ki
lehetett húzni a fiókot, hogy egy tollszárnyi nyilás támadjon
rajta, a mikor egy rejtett gép oly dobolást, csengetést, kerepelést
támasztott a szekrény belsejében, hogy azt az egész palotában meg
kellett hallani. E stratagema mellett más, mint a ki a billentyűk
titkát bírta, még csak kisérletet sem tehetett a szekrény
felnyitására, a nélkül, hogy magát rögtön elárulja. <span class=
"pagenum"><a name="Page_295" id="Page_295">-295-</a></span> Itt
tartotta Leonora Gravel leveleit. A fiókot egyedül a delnő tudta
kinyitni.</p>
<p>Ott voltak legfelül Gravel levelei is a gyűjteményben, vékony
arany zsinórral egymáshoz kötve.</p>
<p>– Vedd és olvasd!</p>
<p>Kiválasztott gyönyörűség lehet az! egy epedő, egy kétségbeesett
imádó ömlengéseit olvasni annak, ki boldogítva van! s nevetni
amannak a fohászain, párosan.</p>
<p>Sardis lovagnak meg volt adva az a gyönyör.</p>
<p>De mit gondolt ő erre a gyönyörre most! azt csak az arcza
mutatta: a szívében harag volt a fölött, hogy csak «ezt» találta a
levelekben; semmi államtitkot, semmi politikai cselszövényt, a mit
igazán keresett. Üres szalma volt rá nézve az egész fölfedezés.</p>
<p>Ekkor valami jutott eszébe.</p>
<p>Lehetne ezt kincscsé változtatni mind! Csak kézre lehetne
keríteni!</p>
<p>Hanem ebben az egyben Leonora kérlelhetlen volt. Azokat a
leveleket még Sardis lovag szép szemeinek sem áldozta fel. Tehát
vándoroljanak vissza hozzájárulhatlan rejtekükbe.</p>
<p>Sardis lovag folytatta a tervét.</p>
<p>A míg Leonora Gravel levelkéit egyenkint visszadugdosta finom
chinai papirborítékjaikba, az alatt Sardis lebontotta a kapott
gyűrűről azt a körüle csavart hajszálat. Azt a hosszú, aranyvörös
hajszálat, mely egykor a legszebb Gonzaga úrhölgy fonadékaiból lett
kiszakítva, a mihez annyi emlék és varázs, és szívbeli babona volt
kötve: azt ő észrevétlenűl hozzákötötte az arany fonálhoz, a mivel
aztán ő maga egész gyöngéd előzékenységgel segített újra összekötni
a végig olvasott édes levelkéket, s ő maga helyezte el azokat abba
a szegletbe, a honnan azokat elővették. A hozzákötött hajszál vége
kívül maradt…</p>
<p>Az volt a kérdés, hogy az a vékony hajszál nem szakad-e el az
alatt, a míg egy összekötött levélcsomagot azon a szűk hasadékon, a
mit a megrántott fiók enged, kihúznak vele? <span class=
"pagenum"><a name="Page_296" id="Page_296">-296-</a></span></p>
<p>Sardis lovagnak volt egy megvesztegetett frajja a kincstárnokné
szolgálatában, ki ezt a tolvajremeket úrnője távollétében
szerencsésen véghez tudta vinni. Még az nap este birtokába jutott
Sardis Gravel marquis szerelmes leveleinek.</p>
<p>Nos aztán?</p>
<p>Mire volt neki jó egy csoport billet doux, egy nemes lovag által
egy nemes úrhölgyhöz irva? Ha el akarta azokat árulni talán Bethune
marquisnak, azzal legfeljebb annyit érhetett el, hogy a két
franczia közül egyik a másaknak egy karddöfést fog adni s azzal az
egész ügy be lesz fejezve: az árulót azonban előbb mind a kettő meg
fogja korbácsolni.</p>
<p>Egészen másra volt jó ez a levélcsomag Sardis kezében.</p>
<h3>XXXII.</h3>
<p>Volt egy chansonette, a mit Versaillesban a Brisacier-féle
esetre készítettek. Akkoriban nagy divatja volt ennek a
gúnyirodalomnak. A chansonette refraineje ez volt:</p>
<div class="poem">
<div class="stanza"><span class="i0">«Je fis le roy mon
père:<br /></span> <span class="i0">Le roy me fera
paire.»<br /></span> <span class="i0">(«Királyt én atyámmá
tettem:<br /></span> <span class="i0">Király herczeggé tesz
engem.»)<br /></span></div>
</div>
<p>A hirhedett gúnydal végsorai Mária Kazimira füléig
elhatoltak.</p>
<p>S a féltékenység tudvágya nagyobb, mint a beteg ember
szomja.</p>
<p>A királyné epedett e gúnydal után. Meg akarta annak ismerni
minden strófáját, magába szívni az egész keserű mérget. Meg akarta
tudni, minő gonosztetteket bírtak hát napvilágra hozni az ő férje
felől. Azon imádott, bálványozott férfiról, kiről ő azt hitte, hogy
az oly tökéletes, mint egy Isten; s most aztán kisül rá, hogy ő is
csak hamis isten: csak Jupiter. <span class="pagenum"><a name=
"Page_297" id="Page_297">-297-</a></span></p>
<p>– Ön egy nagy szívességet tehetne nekem, suttogá egy napon a
királyné az udvarias Gravel lovagnak. Szerezze meg nekem
Versaillesből azt a bizonyos chansonettet.</p>
<p>– Nem fog megharagudni a király?</p>
<p>– Meg akarom őt vele tréfálni. Nem tudja meg soha, hogyan
jutottam hozzá? Ha megérkezik a dal, tegye ön borítékba, s adja át
a franczia komornámnak, ez jó titoktartó.</p>
<p>Gravel marquis megigérte a királynénak, hogy megszerzi számára
azt a mulatságot. Nem is kellett a chansonetteért Versaillesba
fárasztani a futárját: meg volt az nála, csak szépen le kellett
irni a királyné számára, s aztán titokban a franczia komorna kezébe
juttatni, a ki azt azután átadta úrnőjének.</p>
<p>Az a komorna is a bécsi cselszövők megvesztegetett kéme
volt.</p>
<p>A királynénak most már adatok voltak a kezében; mert a
chansonette hiteles okmány. Szobieszky minden találkozásuknál
kénytelen volt tűrni a csipkedő czélzásokat, a mikkel a sértett női
becsvágy elégtételt szokott venni magának. Hanem oly nagylelkű
volt, hogy mindenkinek meg tudott bocsátani: – még a nejének is.
(Ez pedig nehéz feladat!)</p>
<p>Olyan nagyon szerette Mária Kazimirát, hogy annak még a
féltékenysége is az asszonyi remeket kiegészítő vonásul tünt föl
előtte. Még a gúnyolódásaiért is háládatos volt. Megsérthető volt;
de megharagítható nem.</p>
<p>Különben is nagy gondok foglalták el lelkét. Egész Európa egy
nagy átalakulásnak ment eléje.</p>
<p>Egy nagy, sok darabból összetett birodalom készült
végfeloszlásához, a nagy «római szent birodalom».</p>
<p>Vesztett hadjáratok után, megfosztva Spanyolországtól, legyőzve
Németországban a franczia hadvezérektől, csak a kegyelem-csapásra
látszott még várni, s az elháríthatlanúl közeledett feléje a
diadalmas félhold hadseregeivel. A magyarok összetörték a kezeikre
vert lánczot, s Tököly győztes <span class="pagenum"><a name=
"Page_298" id="Page_298">-298-</a></span> seregei hajtották magok
előtt a jezsuitákkal szövetséges tábort. A szultán megtette magyar
királylyá az ifjú fővezért s csak a koronát kellett még elvenni
Lipót császártól: az ország már el volt tőle véve.</p>
<p>Kara Musztafa, a török birodalom akkori vezetője, kimondá a nagy
szót, hogy «addig nem fog megpihenni, a míg Rómában a szent Péter
templomából istállót nem csinál a szultán lovai számára!» Bécs csak
az első állomás volt számára. Hét évig gyűjtötte a hadsereget a
mohamedán világ minden részéből; hét évig látta Magyarország
gyülekezni Ázsia és Afrika minden harczi népeit rónáin, az
élelem-szállító tevék hosszú sorát, s a gabonával, lőszerrel
terhelt hajókat a Dunán, s ezereit a szekereknek, mik a török tábor
podgyászát szállíták utána. Soha nagyobb és fényesebb hadsereg nem
vonult keresztül Magyarországon.</p>
<p>Lipót császárnak egyedüli reménye volt a sokszor megsértett
lengyel nemzet és Szobieszky. Egyedüli félelmes ellensége a
töröknek ez volt. A franczia udvar jól tudta ezt, s minden rugót
mozgásba hozott, hogy a lengyelek szövetségét Ausztriával
megakadályozza. Varsó el lett árasztva röpiratokkal, melyek a
lengyel nemzetnek a magyar iránti rokonszenvét hirdették, s az
Ausztria elleni gyűlöletet szították; a franczia követ, Morstyn
lovag maga köré gyűjtötte mind azokat a lengyel főurakat, a kik a
franczia pártot képezték, s előkészíté a tervet, hogy Szobieszkyt
letegyék a trónról, s helyébe Jablonszky Szaniszlót emeljék, a
korona nagy hetmanját. Ha máskép nem megy: meg kell ölni a
királyt.</p>
<p>Egy hajszálon függött minden, s – ez a hajszál nem szakadt
el.</p>
<p>A királyt az országlás gondjai foglalták el egész nap, s mikor a
pihenés rövid idejére családja körébe vonult vissza, akkor ott
enyhülés helyett újabb kínzásra talált, a feleség
féltékenykedésére. Ez, mikor alaptalan, még ingerel is.
<span class="pagenum"><a name="Page_299" id=
"Page_299">-299-</a></span> A két házastárs között heves
összezördülések fordultak elő, a miket az udvari bolond
megtudott.</p>
<p>– Komám te! mondá egyszer a királynak. Tudod, hogy minek a
jelensége az, mikor egy asszony a férjét ok nélküli
féltékenységével gyötri? Ez azt jelenti, hogy meg akarja előzni a
férj féltékenységét. Mikor az asszony ok nélkül veszekedik, akkor
bizonyos, hogy takargat valamit.</p>
<p>– Mit mondasz?</p>
<p>– Azt mondom, hogy jól tennéd, ha egyszer felkutatnád a
feleséged irószekrényének a fiókjait, mert én úgy tudom, hogy van
itt az udvarnál egy veszedelmes lovag, a ki az asszonyok körül
nagyon szerencsés, s az a te királynédnak titokban leveleket
küldöz.</p>
<p>– Az nem lehet!</p>
<p>– Gravel lovag a neve. Én magam láttam, mikor egy ilyen levelet
suttyomban adott át a királyné udvarhölgyének, ujját a szája elé
téve, s suttogva mondá: a király meg ne tudja.</p>
<p>– Bolond vagy!</p>
<p>– De a kisebbik.</p>
<p>Már a szívébe volt verve a tövis a királynak. Fölkereste a
királynét.</p>
<p>Véletlen, sorsszeszély, a világszellem rendelése volt-e? hogy
épen akkor, a midőn János Mária Kazimira szobájába ment, annál épen
a testvére is ott volt, Leonora.</p>
<p>A király mosolygó nyugalmat erőltetett.</p>
<p>– Te neked Gravel lovag levelkéket szokott küldeni titokban?</p>
<p>– Bohóság, szólt a királyné elpirulva.</p>
<p>– Mi van bennük?</p>
<p>– Franczia chansonettek.</p>
<p>– Ha chansonettek, miért kell azokat titokban küldeni?</p>
<p>– Hogy a király meg ne lássa.</p>
<p>– De én meg akarom azokat látni. <span class="pagenum"><a name=
"Page_300" id="Page_300">-300-</a></span></p>
<p>Mária Kazimira a méltatlanúl gyanusított női erény büszkeségében
elhallgatott: nem védekezett tovább. Az ő irószekrénye soha bezárva
sem szokott lenni. Némán mutatott oda: győződjék meg felőle a
király saját szemeivel, mit talál abban?</p>
<p>A király nem restelt kutatni. Meg is találta azokat a leveleket,
a miknek borítékjain Gravel lovag irását megismeré. Aztán kibontá
azokat s elkezdé olvasni.</p>
<p>Mária Kazimira félre fordult s büszke közönynyel kezdett el
testvérével beszélgetni. Hanem Leonora annál jobban figyelt
Szobieszky arczvonásaira, kinek ábrázatja az olvasás alatt rémítő
kifejezést öltött; szégyen, fájdalom, keserűség vegyült e
kifejezésbe, míg valamennyit egybeolvasztá a kitörő harag.
Indulatosan kiálta Mária Kazimirára:</p>
<p>– Asszonyom! Chansonettek ezek? A mik így kezdődnek: «ma
princesse! ma déesse!»</p>
<p>S oda tartá Mária Kazimira elé a szekrényében talált
iratokat.</p>
<p>A királyné, mint egy álomittas bámult e levelekre. Ő nem ismerte
azokat. Most látta először valamennyit.</p>
<p>De annál jobban rájok ismert Leonora; ő egykor keblében
hordozta, ajkaival oly sokszor érinté azokat! Ezek az ő hozzá irt
levelei voltak Gravel lovagnak.</p>
<p>A bécsi cselszövők a Bethunenétól ellopott szerelmes leveleket a
királyné irószekrényébe csempészték át, a kinek még arról sem volt
sejtelme, hogy azok Leonorához lettek irva.</p>
<p>– Esküszöm az élő Istenre, hogy nem tudok e levelekről
semmit.</p>
<p>– Hát én nem esküdtem-e az Istenre önnek, hogy nem tudok
Brisacierről és az anyjáról semmit, s hitt-e ön nekem? Pedig az
elmult volt; még ha vétek lett volna is: olyan idő vétke, a mikor
ön még nem volt nekem királyném. De ez az árulás mostani; friss,
még meleg! Holott én önnek már királya vagyok! <span class=
"pagenum"><a name="Page_301" id="Page_301">-301-</a></span></p>
<p>– Férjem!</p>
<p>– Talán az is! De királya minden bizonynyal.</p>
<p>– És ön elhihetné azt én rólam, gyermekei anyjáról, a kinek nem
volt boldogságom egyéb, mint gyermekeim fölnevelése, hogy én aljas
gyönyöröket kerestem titokban?</p>
<p>– Nem elhitte-e ön is azt rólam, gyermekeinek atyjáról, kinek
szintén nem volt egyébről álmom, örömem, gondolatom, mint róluk és
önről: hogy én nem mondok igazat?</p>
<p>– Fölteheti ön ezt rólam? Én rólam? Ki együtt jártam önnel
minden vészben, ki követtem önt, mikor meghivott magához, hogy
temetkezzünk el egy sírba?</p>
<p>– Annál iszonyúbb a bukás, mentől magasabbról történik az!</p>
<p>– Állíttasson ön törvényszék elé!</p>
<p>– Nem, asszonyom. Hűtlen feleségeiket lefejeztetni csak angol
királyok szokták, a kiknek «fölséges» a czímük; a lengyel királyok,
a kik «csak» nemes emberek: maguk ölik meg a hűtlenségen kapott
nőt.</p>
<p>– Hát tegye ön azt.</p>
<p>– Elismeri ön, hogy e leveleket önhöz irta amaz ember?</p>
<p>Szobieszky képes volt egy «igen» szóért megölni azt a nőt, a kit
jobban szeretett, mint az egész világot.</p>
<p>És Mária Kazimira képes volt az «igen» szót kimondani azért,
hogy Szobieszky által megölessék. Minek tovább élni, ha férje
szerelmét elveszté?</p>
<p>Ekkor oda rohant közéjök Leonora s mind a kettőnek eltakarta
ajkait kezével.</p>
<p>– Hallgassatok! s ne szidalmazzátok egymást és az Istent. Ezek a
levelek én hozzám lettek irva. Én vagyok az a nő, ki kötelességét
elfeledte, ki esküjét megszegte, ki meggyalázta becsületét. Nekem
kell meglakolnom. E levelek az én bűnöm. Könyvnélkül tudom
mindannyinak a tartalmát. Százszor elolvastam őket. Bűnös
gerjedelemből átszívtam azokat lelkem emlékezetébe. Engem itéljetek
el, <span class="pagenum"><a name="Page_302" id=
"Page_302">-302-</a></span> állítsatok pelengérre. E leveleket az
én szekrényemből lopták ki, egy hajszál segélyével, gyalázatos
árulással: azért, hogy ide csempészszék a királyné szekrényébe.</p>
<p>Mária Kazimira a hála elérzékenyülésével tekinte Leonorára,
kiben nagyobb volt a testvéri szeretet, mint a saját női
becsületének féltése, a ki inkább fölfedte a saját hűtlenségét,
mint hogy testvérét elhagyja veszni az ő hibája miatt.</p>
<p>Hanem Szobieszky arczáról még kétség és gyanú volt leolvasható.
Hátha ez önfeláldozás alapja csak kegyes hazugság.</p>
<p>Leonora vette észre e kétkedést, s hévvel folytatá:</p>
<p>– Ha kétkedik ön szavaimban, foglaltassa le Gravel ratait. Meg
fogja közöttök találni az én saját leveleimet, a mikben mindezen
levelekre választ adtam. Mert azt is megtettem.</p>
<p>Azzal szégyentől megsemmisülten rogyott össze ez önmagát semmivé
tevő asszony. Kétségbeesett zokogása nagyobb bizonyíték volt minden
tele irott papirlapnál.</p>
<p>Szobieszky keblére ölelte nejét s reszketve suttogá neki:</p>
<p>– Ne kétkedjünk egymásban többé. Most már tudom, mit
szenvedhettél te, a míg megszüntél bennem hinni; mert a mit én ez
órában szenvedtem, az fölér egy pokollal. Ne nyissunk ez ördög
előtt ajtót többé.</p>
<p>S azzal inte neki, hogy maradjon és vigasztalja testvérét.</p>
<p>A király elsietett.</p>
<p>A folyosón találkozott a bohóczczal.</p>
<p>– Vicisti Galilèe! mondá neki. Hanem azért a feleségem
ártatlan.</p>
<p>– De Gravel nem az!</p>
<p>– Azt majd megtudjuk azonnal. <span class="pagenum"><a name=
"Page_303" id="Page_303">-303-</a></span></p>
<h3>XXXIII.</h3>
<p>A király drabantjai rögtön körülfogták Gravel lakását s a lovag
tiltakozása daczára elkobozták iratait.</p>
<p>Szobieszky azt parancsolta, hogy rajta kívül senki se fürkészsze
a lovag irományainak tartalmát, ő fogja azokat maga
átvizsgálni.</p>
<p>A vizsgálatnak meglepő eredménye lett.</p>
<p>Először is megtalálta a király Gravel levelei között mindazokat
a szerelmes leveleket, a miket az saját leveleire válaszúl kapott.
A kézvonások és a tartalom meggyőzték felőle, hogy azokat Leonora
irta.</p>
<p>Egészen boldognak érezte magát e felfedezés által.</p>
<p>Hanem a boldogság nem tartott sokáig.</p>
<p>Azoknál még sokkal nevezetesebb titkokat is talált a király
Gravel lovag iratai között. A franczia miniszterhez irt leveleit a
franczia követnek, ki azokat Gravel marquis révén szokta
Versaillesba elküldeni. E levelekből mindent megtudott Szobieszky:
az egész cselszövényt, melyet a háta mögött szőttek, fontak. Hogy a
franczia udvar maga, melynek ő oly hű szövetségese volt, dolgozik
azon, hogy őt a trónról letaszítsa, csak azért, mert már nagyon
erős és önálló lett neki! És minő hangon irtak róla? tele gúnynyal
és megvetéssel, nevetségessé tették termetét, arczát, bajusz- és
hajviseletét, apró házi szokásait, tréfára vették neje
féltékenységét Brisacier miatt, és mind e gúny csak viszhang volt a
versaillesi hangra a «tekintetes király» iránt, és neje az
«úgynevezett» D’Arquien Mária iránt, ki egy franczia «duc et
père»-nek – kis betüvel – állítólagos leánya, de igazában egy
Gonzaga-korcs, s mégis azt meri kivánni, hogy a franczia király így
szólítsa őt: «hugom!» és a férjét így: «öcsém!» Quelle
étourderie!</p>
<p>Ez nem volt elég.</p>
<p>Vitry, a franczia követ levelei, miket a franczia miniszterhez
<span class="pagenum"><a name="Page_304" id=
"Page_304">-304-</a></span> irt, gyalázták a lengyel nemzetet is, s
azt híresztelték róla, hogy minden nagy embere megvehető pénzen.
Szobieszki legjobb barátai, a legelőkelőbb főurak, saját
fegyvertársai, a hozzá legközelebb álló hivatalnokok, kiket ő tett
nagygyá, mind meg hagyták magukat vásároltatni, s egyike a
legkedvesebb rokonainak kész volt a vérdíjt előre felvenni, hogy a
királyt megölesse, s a koronát saját fejére tegye azután.</p>
<p>És ez épen akkor történik, a mikor ő, Szobieszky János, azon
törekszik, hogy a világ minden elnyomott népeit felszabadítsa, a
Kárpátokon túl úgy, mint a Peloponesusban! Mikor Lengyelországot
nagygyá, hatalmassá, rettegetté alakítá át, mikor a fél kezével
Moszkváig, másikkal Adrinápolyig elér, s Lengyelország és a
civilisált világ két ellenségének torkát szorítja velök! És most
akarják őt a trónról bezúzott fővel letaszítani! Akarják saját
országnagyjai, barátai s legfőbb barátja, a franczia király.</p>
<p>Ez lesujtó csapás volt Szobieszky lelkének.</p>
<p>S hogy semmi kétség se maradjon fenn, oda volt mellékelve a
lajtsroma az összeesküvők neveinek; csakhogy titkos jegyekkel, a
miknek a kulcsát egyedül a követ és a franczia miniszter birta, és
még egy ember, a kit a követ megnevezett: «Morstyn».</p>
<p>Ezt is Szobieszky emelte a legmagasabb államhivatalba. És ő vala
az összeesküvés jobb keze.</p>
<p>Szobieszky sietett fel a senatusba a levelekkel.</p>
<p>Bizonyára ott találta mind azokat, a kik ellene össze voltak
esküdve, trónja körül csoportosulva. Felolvasta előttük de Vitry
leveleit.</p>
<p>A megrémülés zsibadt némasága követte szavait.</p>
<p>Ekkor így szólt a király:</p>
<p>– Ez mind hazugság! a lengyel nem lehet áruló! A lengyel férfiak
nem lehetnek megvásárolhatók, mint a háremhölgyek a stambuli
rabszolgabazárban. Az egész egy alávaló rágalom.</p>
<p>S széttépve szórta szét a franczia követ levelét. <span class=
"pagenum"><a name="Page_305" id="Page_305">-305-</a></span></p>
<p>Szavára kitört a vihar. A senatus minden tagja felszökött
helyéről s odarohant a király elé, esküdve, hogy ártatlan az
árulásban.</p>
<p>Az egyedül megnevezett Morstynt mellén ragadva, oda ránczigálták
a király lábaihoz s térdre nyomták, egy ember a hajába markolt, s
úgy ordított rá, az üstökét czibálva:</p>
<p>– Add elő a titkos irás kulcsát, hadd tudjuk meg a gaz árulók
nevét!</p>
<p>És meglehet, maga a követelő volt elsőnek felirva abba a
lajstromba. Hanem a liga tagjai maguk siettek leghangosabban
tiltakozni az árulás ellen.</p>
<p>– Kínpadra kell őt vonni! ordíták a senatusban, míg elő nem adja
a titkos irás kulcsát!</p>
<p>Végre Morstyn, a mint egyszer a torkát eleresztették, azt mondá,
hogy ennek a kulcsnak nincs birtokában. Azt otthon tartja a
podoliai kastélyában: engedjék oda menni, ott előadja.</p>
<p>– Meg kell tudnunk, kik az árulók közöttünk! Kiálta felhevülten
Jablonszky István. Ő maga volt királyúl kiszemelve az összeesküvők
által Szobieszky helyébe.</p>
<p>– Meg kell őket ismernünk! kiálta az egész gyülekezet.</p>
<p>A király pedig talált egy égő viaszgyertyát a tanács asztalán,
föléje tartá a papir lapot, melyre az összeesküvők nevei föl voltak
irva, a papir lobbot vetett, s fekete foszlányai csöndesen
szállongtak el a nemes urak fejei fölött.</p>
<p>– Nincsenek!</p>
<p>S ezzel a szóval kiverte valamennyinek a kezéből az
orgyilkot.</p>
<p>A helyett kardjaikat rántották ki a főurak, s ott rögtön össze
akarták aprítani Morstynt a király lábainál. A király betakarta a
bűnöst a palástjával, nem hagyta bántani. Elviteté börtönbe s
nyitva hagyatta börtöne ajtaját, mielőtt itéletet hoznának a
fejére. Hadd szökjék! <span class="pagenum"><a name="Page_306" id=
"Page_306">-306-</a></span></p>
<h3>XXXIV.</h3>
<p>Ez az esemény képezte a forduló pontot a világtörténelemben.</p>
<p>A franczia udvar által tervezett összeesküvés napvilágra jött
egy cselszövény által, melynek sikerülte egy asszonyi hajszálon
függött. A hajszál nem szakadt el, mely oly gyönge, hanem e helyett
elszakadt a láncz, mely Lengyelországot Francziaországhoz köté, az
az erős láncz.</p>
<p>Az a párt maga, mely a francziához szított, megszégyenültében a
legdühösebb ellensége lett a tegnapi szövetségesnek, mikor annak
gúnyszavaiból megérté, hogy mily megvetett eszközül adta oda magát
s ez fordult legdühösebben ellene.</p>
<p>Egész Varsó fellázadt a franczia követ ellen. Az országgyűlésen
törvényt hoztak, mely megtiltja a franczia követnek
Lengyelországban letelepülését, s egy szónok – a lithvaniai
Tiszkievicz – azt indítványozá, hogy marquis de Vitrynek négyszáz
botot kell veretni a talpára török módra! Ez az indítványa ugyan
nem fogadtatott el, de Tiszkievicz azért esküdött égre és pokolra,
hogy de Vitry mégis meg fogja kapni a négyszáz botot a talpára. A
franczia követnek a hintaját az nap kövekkel dobálta meg a nép. A
király tudtára adatta de Vitrynek és Gravelnek, hogy jó lesz az
éjszaka oltalma alatt elhagyniok Varsót, minden
hozzátartozandóikkal együtt.</p>
<p>S a két marquisnak igen jó sugallata volt, a midőn pompás
hintajaikat, kiséreteikkel együtt, a varsói főuton elbocsátva, ők
maguk ketten, álruhába öltözve, egy paraszt szekéren mellékutakon
igyekeztek kijutni az országból; mert bizonyára Varsótól egy napi
járásra ott várt rájok lesben Tiszkievicz négyszázad magával, s
mindegyikénél volt egy mogyorópálcza; úgy akarta beváltani a
fogadását. Jó szerencse, hogy csak az üres hintókat kapták meg.
<span class="pagenum"><a name="Page_307" id=
"Page_307">-307-</a></span></p>
<p>A franczia befolyás ezzel teljesen megbukott Varsóban.</p>
<p>S mily csekély okok miatt!</p>
<p>Azért, hogy D’Arquient nem irták Ducnek nagy betűvel, azért,
hogy a franczia királyné egy marquisnak királynévá lett leányát nem
akarta testvérének nevezni, azért, hogy Sardis lovagnak olyan szép
szemei voltak, azért, hogy egy Gonzaga-hajszál egy levélcsomagot
megbirt.</p>
<p>És ezen a láthatatlan csekélységen mult, hogy Lengyelország
Moszkva ellen forduljon, s hatalma teljében összezúzza a keletkező
orosz birodalmat, elmult, hogy a török birodalom Bécs városát
birodalma ötödik fövárosává tegye, a negyedik volt már Buda; és
elmult, hogy Budán egy Tököly királyi dynastiája örökítse meg
magát. Megfordult a végzet!</p>
<h3>XXXV.</h3>
<p>Szobieszky bölényvadászatra ment a Kárpátokba.</p>
<p>Azt mondta, hogy nincsen egyéb dolga, mint mulatni.</p>
<p>Történetesen épen akkor ment Tököly Imre is bölényt hajtani
ugyanoda.</p>
<p>A két jó barát találkozása nem lehetett véletlen.</p>
<p>Szobieszky itt mondta el jövendő terveit őszintén Tökölynek.</p>
<p>Se a lengyel király, se a lengyel nemzet nem lett többé XIV.
Lajos szövetségese a helyrehozhatlan sértések után.</p>
<p>Se Szobieszky, se a lengyel nép nem lett szövetségese a török
hódítónak.</p>
<p>De azért mind Szobieszky, mind a lengyel nép megmaradnak a
magyarok jó barátainak.</p>
<p>Most meg fogják menteni a római szent birodalmat és annak
császárját a végveszedelemtől. S majd mikor aztán Lipót császár a
megszabadítót karjai közé öleli s így szól hozzá:</p>
<p>– Mivel köszönjem meg hősi segélyedet?</p>
<p>Akkor azt fogja neki mondani Szobieszky: <span class=
"pagenum"><a name="Page_308" id="Page_308">-308-</a></span></p>
<p>– Add vissza Magyarországnak szabadságát!</p>
<p>Ez lesz az egyedüli jutalma, díja hősi segélyének.</p>
<p>A két nemes fejedelmi vezér mint jó barát vált el egymástól.</p>
<p>Tököly már akkor tudta, hogy Szobieszky vele szemközt fog
harczolni, és mégis ő mellette!</p>
<p>A versaillesi hírlapokban az lett elhíresztelve, hogy Szobieszky
nem képes már semmi harczi tettre: nagyon el van hízva s a köszvény
összehúzta a lábait. De Vitry marquis ezzel a tréfával ütötte el a
kudarczát, s a francziáknál mindig annak van igaza, a ki az
embereket meg tudja nevettetni.</p>
<p>Nevettek rajta s chansonetteket csináltak belőle.</p>
<h3>XXXVI.</h3>
<p>Kara Mustafa és Tököly Imre, kit a szultán Magyarország
királyává emelt, Bécs alatt álltak már hadaikkal. Magyarország el
volt veszve Lipótra nézve. A birodalmi főváros bástyáiról lehetett
a láthatáron emelkedő vésztüzeket látni: a tatár előhadak
hírmondóit. Éjszaka fáklyavilágnál menekült a császár és a két
császárné, a főherczegasszonyok és velük együtt hetvenezer lakos
Bécs egyik kapuján át a Duna túl partjára. Az ifjú császárné azt az
éjt a szabad ég alatt tölté, sátor nélkül, szalmán fekve, egy
bokortól védve a hideg szél ellen.</p>
<p>Kara Mustafa a várakat, erősségeket mind a háta mögött hagyva,
egyenesen a fővárosnak tartott egész seregével.</p>
<p>A bécsiek nemsokára meglátták őket.</p>
<p>A milyen nagy Bécs városa, három nap alatt egy épen akkora új
város támadt mellette, elpusztítója és eltemetője a másiknak. Egy
új város, fényes sátorokból, melynek közepén, mint egy templom,
emelkedett a fővezér sátora, ércztetővel, selyem- és drága
szőnyeg-falakkal; ragyogó az aranytól s röpködő a zászlóktól. E
félhold alakú új <span class="pagenum"><a name="Page_309" id=
"Page_309">-309-</a></span> város maga is utczákra volt osztva s az
utczákban kereskedők, kalmárok bódéi felütve; ezrei a teherhordó
tevéknek jártak-keltek a sorokban, közöttük a tornyos palankint
hordó elefántok: Ázsia, Afrika minden pompája együtt. Kara Mustafa
egész szerályját elhozta magával; kiséretét fejedelmek képezték,
Szelim Girai, Krimia khánja, Tököly, Magyarország királya, Apafi,
Erdély nagyfejedelme, Cantacuzeno Szirván, Oláhország hoszpodárja.
S míg a sánczkosarak mögül háromszáz ostromágyú szórta tűzgolyóit
Bécs falaira, addig a nagyvezér az ezeregyéjszaka meséit regéltette
magának bajadérei által.</p>
<p>Semmi sem mentheté meg Bécset kezei közül. Azt csak negyvenezer
ember védte, s neki háromszázezer harczosa volt.</p>
<p>Rohammal is elfoglalhatta volna bizton. Spahijai lóháton
ostromolták meg a Lipótvárost s egy hajrával elfoglalták azt. De
kimélni akarta: nem a várost, hanem annak a kincseit. Ha rohammal
veszi be, a győztes katonák osztoznak meg a kincsen; ha feladás
mellett kapja meg, minden kincse a fővárosnak neki magának
marad.</p>
<p>Ez a kapzsi kincsvágy mentette meg legelső sorban Bécset.</p>
<p>Kara Mustafa ötven napig dőzsölt sátorában s hallgatta az
odaliszkjai meséit, míg árkászai folytatták a földalatti harczot
tűzaknáikkal a bécsiek ellen. A háromszáz ágyú porrá lőtte már a
főváros templomait, császári palotáját, a védőknek elfogyott már
élelmük és lőszerűk; maguk is ki voltak fáradva halálba; a félhold
tábora általános ostromhoz készült s az Bécsnek temetkezési napja
leendett.</p>
<p>Az általános rohamot megelőző éjszakán a török tábor minden
zászlója előtt szurok-serpenyőket gyújtottak meg, hogy Bécs
falairól alátekintve úgy tünt fel e tábor, mint egy
vészcsillagokból csoportosúlt félhold szörnyű képe.</p>
<p>De ugyanakkor a Szent-István tornyában álló őr a Kahlenberg
tetején fellobogó tüzet jelzett. Ez Szobieszky tábortüze volt. Ő
maga jött, oly hatalmas hadsereg élén, <span class=
"pagenum"><a name="Page_310" id="Page_310">-310-</a></span> a minőt
még lengyel király nem vezetett soha. Igaz, hogy gyalogságában
némely zászlóalj mezítláb volt. – Hogy ne szégyeljék magukat a
fényes bécsi urak ily rongyos emberek által megszabadíttatni, azt
mondá róluk Szobieszky: – Ime ezeknek fogadásuk tartja, nem húzni
fel más csizmát, mint a mit a megölt ellenségtől fognak
elvenni.</p>
<p>A hős király, miután a hosszú napon keresztül hadai rendezésében
kifáradt, este ledőlt az őrtűz mellé s a földön fekve irt – levelet
az ő szerelmes hitveséhez, a miben arra kéri, hogy ne keljen fel
olyan korán, mert az árt az egészségének. Aláirva ez: «a te hű és
imádó Seladonod».</p>
<p>S előtte volt a világot meghódítani támadt óriási tábor.</p>
<p>Másnap reggel nyolcz gólya érkezett meg a magas légben röpülve s
leszállt a Szent István tornyára fészket rakni – az ostromolt város
közepett.</p>
<p>– Jó jel! – kiálták az ostromoltak. – A madarak jóslata!</p>
<p>Ez a nap volt szeptember 12-ke, vasárnap. Évfordulója a khoczimi
diadalnapnak, s Szobieszky királylyá választásának. Ezen a napon
rohanta meg Szobieszky Kara Mustafa táborát.</p>
<p>Oldala mellett lovagolt első szülött fia, Jakab, 16 éves ifjú:
ki a midőn első harczi próbáját megteendő, anyjától bucsút vett s
azt sírni látta, azt kérdé tőle:</p>
<p>– Miért sírsz?</p>
<p>– Azért, hogy kis öcséd még nem mehet veled!</p>
<p>Lengyel asszonyhoz illő szó!</p>
<p>Öt hadoszlopra osztva, mint megannyi zuhatag omlott alá a
Kahlenberg szakadékain át a lengyel tábor Kara Mustafára.</p>
<p>Ugyanakkor a nagyvezér általános rohamot fuvatott Bécs városa
ellen. Roppant hadseregét három részre osztá fel. Lovasságát, a
spahikat, szarácsiakat, az oláh és tatár hadakat Szobieszky ellen
küldé; a janicsárokat és a válogatott testőrlovasságot magánál
tartá; a többivel Bécs <span class="pagenum"><a name="Page_311" id=
"Page_311">-311-</a></span> falait rohantatta meg. Ő maga asszonyai
társaságában, bíborpiros sátora alól nézte a nagyszerű
harczjátékot, fekete kávéját szürcsölve.</p>
<p>Neki csak játék volt az. Két kis fiának a fejét simogatta a
közben; egy kis szerecseny törpéje volt, a ki egy szelidített
strucz madarat tánczoltatott körben előtte, s egy szemfényvesztő
bohócza folytatott párbeszédet egy beszélő papagálylyal; a rabnői
pávatoll legyezőkkel hűsíték, mert forró délután volt.</p>
<p>Igazán forró! Ezen a napon törte össze Szobieszky János a
félhold uralmát.</p>
<p>Kara Mustafa nem akarta azt meglátni. Nem akarta a szemeinek
elhinni, hogy csapatjai egymásután bomlanak szét s hogy háta mögött
az egész láthatárt takarja már a futó hadseregeitől felvert
porfelleg.</p>
<p>Hiszen még az a tartalékhad, mely ő körülötte volt
csoportosulva, maga is nagyobb és erősebb, mint az egész bécsi
sereg és Szobieszky hada összevéve.</p>
<p>Estig, a míg feljött a hold (épen holdtölte volt), a török sereg
kétharmada futásnak eredt.</p>
<p>Ekkor megjelent a nagyvezér előtt a Sheik-ul-Izlam, az egyház
főpapja.</p>
<p>– Fuss innen, átkozott! – kiálta rá. – Te, kinek dobzódásai,
ostobasága, kapzsisága és restsége fordítá ellenünk Allah haragját.
– Fuss! Az ütközetet elvesztéd. A hadsereget elvesztéd. Mentsd meg
legalább az ország nagy zászlóját, hogy ellenség kezére ne
kerüljön. Nézz fel az égre és lásd meg, hogy maga az ég is ellenünk
harczol.</p>
<p>Épen akkor egy nagyszerű teljes holdfogyatkozás látványa tűnt
föl az égen. A mohamedán csapatok jelvényük elsötétedésében
végveszedelmük jóslatos tüneményét látták s kétségbeesés szállta
meg sziveiket.</p>
<p>Kara Mustafa ekkor szánta el magát a cselekvésre.</p>
<p>Előhozatta paripáját, mely alig tudott lépni az arany és drágakő
terhétől s felült rá és parancsokat osztott.</p>
<p>De parancsát már nem fogadta senki. <span class=
"pagenum"><a name="Page_312" id="Page_312">-312-</a></span></p>
<p>Legjobb vezérei holtan feküdtek már a mezőn.</p>
<p>A csatatérről vágtatva jött a hős Szelim Girai, tajtékozó
paripáján, vértől és portól belepve.</p>
<p>– Mit akarsz még? – kiálta a nagyvezérre. – Fuss innen! Nem
látod, hogy maga Szobieszky János jön reád?</p>
<p>Valóban ő közelített, maga a király. Az a biborveres sátor volt
rohamának czélja. Rá lehetett ismerni harczosai közepett gyémántos
sisakjáról, ragyogó puzdrájáról, s arról az ezüst paizsról, melyet
a hű Maczinszky hordozott oldala mellett; a mely paizst az
astronomok a csillagok közé emeltek.</p>
<p>Arcza előtt futott mindenki, még a janicsárok is.</p>
<p>A roham, melylyel Szobieszky huszárjai az ellenálló sorok közé
törtek, oly erőszakos volt, hogy valamennyi dárda kettétörött az
első sor vitézei kezében, mikor ellenfeleik közé csaptak.</p>
<p>A jancsár had is megfutott. Beteljesült az ősz szakálú ulema
átka Kara Mustafán: «El fognak futni a vitézeid az ellenség
kalpagjának látásától!»</p>
<p>A nagyvezér ekkor vette észre, hogy a végveszély szakad a
fejére.</p>
<p>Leszökött aranytól görnyedő paripájáról, s két kis fiát ölre
kapva, felugrott egy közönséges harczi ménre, a mi futásra való
volt.</p>
<p>A fiait sietett megmenteni, nem a próféta zászlóját, mely sátora
előtt csüngött lelankadtan.</p>
<p>– Öljetek le mindent! kiálta rabszolgáinak, s azzal kengyelvasát
lova oldalába vágva, nyargalt bódultan a futó tömegen keresztül
gázolva.</p>
<p>A rabszolgák végrehajták parancsát. Leölték a szép
háremhölgyeket, kik még tegnap paradicsommá varázsolták a földet.
Némelyiknek kis gyermeke is volt, annak a fejét széthasíták; azután
leszurták a palankin hordó elefántokat, a teherhordó tevéket,
elvágták a nyakát a szelidített struczmadárnak, hogy semmi se
jusson élve az ellenség <span class="pagenum"><a name="Page_313"
id="Page_313">-313-</a></span> kezébe. Még a beszélő papagályt is
megakarták fojtani, de az kiszabadítá magát a kezeik közül, s aztán
felrepült a levegőbe, onnan kiabálta alá a betanított mondást:
«Allah buffáj! Allah mitrei chrestinnai», s repült tova a gazdája
után az egész futó tábor feje fölött.</p>
<p>Ez öldöklés valamennyi sátorban megújult: a vert had legyilkolta
a magával hozott asszonyokat s a teherhordó állatokat ezernyi ezer
számra.</p>
<p>A nagy ütközet el volt döntve. Hat pasa feküdt holtan a
csatatéren, köztük az aleppói és silistriai pasák. A török hadsereg
nem létezett többé, a Bécs előtti tér hulláival volt fedve.</p>
<p>Mikor Szobieszky a nagyvezér pompás sátora elé megérkezett, a
nagyvezér lovásza eléje vezette Kara Mustafa paripáját, az arany
nyereggel; a nyerget és a kantárt haza küldé a király
feleségének.</p>
<p>És azután ugyanazon a tört résen, melyen az ellenség akart
behatolni Bécs városába, vonult be felmentő seregével a
megszabadított metropolisba.</p>
<p>A bécsi nép istenítve fogadta megszabadítóját!</p>
<p>Szobieszky János pedig egyenesen a Szent István templomába
sietett s ott arczra veté magát az oltár előtt, homlokát a hideg
kőre nyugtatva.</p>
<p>A főpap egyházi beszéde így kezdődött:</p>
<p>– Fuit homo missus a Deo, cui nomen erat Johannes.</p>
<p>Azután ismét visszament az elfoglalt török táborba, szállást
foglalva a nagyvezér pompás sátorában, s hol még tegnap Kara
Mustafa a paradicsom minden örömeit bitorolta, Szobieszky ott leült
hosszú, reggelig tartó levéliráshoz. Az egész ütközetet leirta
egyetlen, imádott felesége számára. – A levél ezen végződött: «a mi
Fánfánunk derekasan viselte magát!» – S azt nem tudhatta minden
ember, hogy Jakab fiuk volt az «mi Fánfánunk».</p>
<p>Iszonytató kincshalmazt hagyott prédára maga után a török tábor;
Szobieszky is kivette belőle maga részét: ez volt hatszáz kis
gyermek, kiket a menekvő apák nem értek <span class=
"pagenum"><a name="Page_314" id="Page_314">-314-</a></span> már rá
megölni: azokat ő összeszedeté s valamennyinek keresztapja lett és
gondoskodott a felnevelésökről.</p>
<h3>XXXVII.</h3>
<p>Egész Európa viszhangzott Szobieszky csodaszerű diadalától.
Minden nemzet, minden ország megünnepelte azt. Rómában egy egész
hónapig tartott az ünnepély Szobieszky tiszteletére. Az általa
elfoglalt próféta-zászlót városról-városra hordozták, s paizsát
fölemelték a csillagok közé.</p>
<p>Nem csak Bécset, nem csak a római birodalmat, de az egész
keresztyénséget ez a diadalnap mentette meg.</p>
<p>Csak a franczia hírlapok irták e diadalnapról, hogy azt nem
Szobieszky fegyvere vívta ki: hanem a pápa ő szentsége hathatós
imái az egek urához.</p>
<p>Csak az volt hátra még, hogy Tökölynek adott szavát beváltsa
Szobieszky.</p>
<p>Majd mikor a római császárral találkozni fog, majd mikor az
kérdezni fogja tőle: «mivel háláljam meg, hogy megmentetted
birodalmamat, koronámat, trónomat?» Akkor lesz ideje azt
válaszolni:</p>
<p>– Tedd boldoggá, tedd szabaddá a te Magyarországodat!</p>
<p>Az ebersdorfi mezőn találkozott össze Szobieszky a császárral. A
lengyel és osztrák hadsereg közepett lovagoltak egymás felé az
ünnepélyes találkozóra. Szobieszky mellett lovagolt a fia, a
büszkesége. Azt is be akarta mutatni a császárnak. Az is az ő
ügyéért harczolt.</p>
<p>Egy teljes negyedóráig tartott a találkozás. Szobieszky beszélt
a császárhoz; üdvözölte, gratulált neki, bemutatta a fiát, – s a
császár mindezekre egy szót sem szólt: még csak azt a szót sem
mondta neki, hogy «köszönöm!»</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> E beszély a
márcziusi napok előtt volt írva. Csillagászok csakugyan várják azon
nagyszerű üstökös eljövetelét ez évben, mely minden 296-ik
esztendőben egyszer kerüli meg a napot. Lángüstöke másfél foknyi
tért foglal el az égen s lobog mintha a szél fújná.</p>
<p>Ha eljövend, hála az égnek. Magyarhont úgy fogja találni, mint
ki az életet megérdemelte. (1852.)</p>
<p class="right"><i>J. M.</i></p>
<p>Talán nem voltam rosz próféta. (1894.)</p>
<p class="right"><i>J. M.</i></p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Egy ily menhely még
e században is volt Törökországban, Madara nevű falu, hova azon nők
futottak, kik férjeiket elhagyták; néhány évtized előtt, azon híres
győzelem után, melyet e falu mellett nyertek az oroszok Redshid
basán, pusztult el az asszonygyarmat.</p>
</div>
</div>
<hr class="chap" />
<p><span class="pagenum"><a name="Page_315" id=
"Page_315">-315-</a></span></p>
<h2>TARTALOM.</h2>
<ul class="TOC">
<li>A magyar előidőkből:</li>
<li class="li2">Egy bukott angyal <span class="ralign"><a href=
"#Page_3">3</a></span></li>
<li class="li2">Az üstökös útja <span class="ralign"><a href=
"#Page_34">34</a></span></li>
<li class="li2">Mahizeth <span class="ralign"><a href=
"#Page_56">56</a></span></li>
<li class="li2">Másik haza <span class="ralign"><a href=
"#Page_73">73</a></span></li>
<li class="li2">Bacsó Tamás <span class="ralign"><a href=
"#Page_114">114</a></span></li>
<li class="li2">Rozgonyi Czeczilia <span class="ralign"><a href=
"#Page_137">137</a></span></li>
<li>Egy asszonyi hajszál <span class="ralign"><a href=
"#Page_175">175</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />

</body>
</html>
